<!DOCTYPE html>
<html lang="ro">

<head>
  <meta charset="utf-8">
  <meta http-equiv="X-UA-Compatible" content="IE=edge">
  <title>Legea Nr. 414 din 22.12.2006 cu privire la asigurarea obligatorie de răspundere civilă pentru pagube produse de
    autovehicule</title>
  <meta name="viewport" content="width=device-width, initial-scale=1">
  <style>
    body {
      font-family: ui-serif, Georgia, Cambria, "Times New Roman", Times, serif;
      max-width: 69ch;
      -webkit-font-smoothing: antialiased;
      margin-left: auto;
      margin-right: auto;
      padding-left: 1rem;
      padding-right: 1rem;
    }

    body,
    a {
      color: #333;
    }

    * {
      line-height: calc(1em + 0.5rem);
    }

    p,
    h1,
    h2,
    h3 {
      overflow-wrap: break-word;
    }

    h1 {
      font-size: 22px;
    }

    h2 {
      font-size: 20px;
    }

    h3 {
      font-size: 18px;
    }

    nav,
    main h2,
    main h3,
    footer {
      margin-top: 2.5rem;
    }

    nav ul {
      list-style-type: none;
      padding-left: 0px;
    }

    nav ul ul {
      padding-left: 20px;
    }

    .modified {
      color: blue;
    }

    @media (prefers-color-scheme: dark) {
      body {
        background-color: #1d2a35;
      }

      body,
      a {
        color: #ddd;
      }

      .modified {
        color: #8deaff;
      }
    }

  </style>
</head>

<body>
  <header>
    <h1>Legea Nr. 414 din 22.12.2006 cu privire la asigurarea obligatorie de răspundere civilă pentru pagube produse de
      autovehicule</h1>

    <p>Publicat: 26-02-2016 în Monitorul Oficial Nr. 32-35 art. 112 </p>

    <p>Modificat: LP184 din 07.07.22, MO208-216/15.07.22 art.399; în vigoare 15.07.22</p>
  </header>
  <nav>
    <h2>Conţinut</h2>
    <ul>
      <li><a href="#cap1">Capitolul I. Dispoziţii generale</a>
        <ul>
          <li><a href="#art1">Articolul 1. Sfera de aplicare</a></li>
          <li><a href="#art2">Articolul 2. Noţiuni principale</a></li>
          <li><a href="#art3">Articolul 3. Obiectul asigurării obligatorii de răspundere civilă auto</a></li>
          <li><a href="#art4">Articolul 4. Categoriile de persoane pasibile de asigurare obligatorie de răspundere
              civilă
              auto </a></li>
          <li><a href="#art5">Articolul 5. Exigenţele faţă de asigurătorul de răspundere civilă auto </a></li>
          <li><a href="#art6">Articolul 6. Reprezentantul de despăgubiri</a></li>
          <li><a href="#art7">Articolul 7. Cazul asigurat</a></li>
        </ul>
      </li>
      <li><a href="#cap2">Capitolul II. Contractul de asigurare obligatorie de răspundere civilă auto</a>
        <ul>
          <li><a href="#art8">Articolul 8. Modul de încheiere a contractului de asigurare obligatorie de răspundere
              civilă
              auto</a></li>
          <li><a href="#art9">Articolul 9. Termenul de acţiune a contractului de asigurare</a></li>
          <li><a href="#art10">Articolul 10. Încetarea contractului de asigurare</a></li>
        </ul>
      </li>
      <li><a href="#cap3">Capitolul III. Primele de asigurare și limitele despăgubirilor</a>
        <ul>
          <li><a href="#art11">Articolul 11. Primele de asigurare</a></li>
          <li><a href="#art12">Articolul 12. Reducerile şi majorările primelor de asigurare</a></li>
          <li><a href="#art13">Articolul 13. Plata primei de asigurare</a></li>
          <li><a href="#art14">Articolul 14. Limitele răspunderii asigurătorului</a></li>
        </ul>
      </li>
      <li><a href="#cap4">Capitolul IV. Despăgubirile de asigurare</a>
        <ul>
          <li><a href="#art15">Articolul 15. Pagubele care se repară de către asigurător</a></li>
          <li><a href="#art16">Articolul 16. Pagubele care nu se repară de asigurător</a></li>
          <li><a href="#art17">Articolul 17. Cuantumul despăgubirii în caz de culpă comună</a></li>
        </ul>
      </li>
      <li><a href="#cap5">Capitolul V. Avizarea şi constatarea pagubelor</a>
        <ul>
          <li><a href="#art18">Articolul 18. Obligaţiile asiguratului </a></li>
          <li><a href="#art18-1">Articolul 18<sup>1</sup>. Constatarea amiabilă a accidentului de autovehicul</a></li>
          <li><a href="#art19">Articolul 19. Obligaţiile asigurătorului</a></li>
          <li><a href="#art20">Articolul 20. Drepturile şi obligaţiile persoanei păgubite</a></li>
          <li><a href="#art21">Articolul 21. Dosarul de daune. Constatarea pagubelor</a></li>
        </ul>
      </li>
      <li><a href="#cap6">Capitolul VI. Stabilirea și plata despăgubirilor</a>
        <ul>
          <li><a href="#art22">Articolul 22. Modul de stabilire a despăgubirilor</a></li>
          <li><a href="#art23">Articolul 23. Stabilirea despăgubirilor în cazul avarierii sau distrugerii
              autovehiculului</a></li>
          <li><a href="#art24">Articolul 24 – abrogat</a></li>
          <li><a href="#art25">Articolul 25. Stabilirea despăgubirilor în cazul vătămării corporale </a></li>
          <li><a href="#art26">Articolul 26. Stabilirea despăgubirilor în cazul vătămării sau pieirii animalelor</a>
          </li>
          <li><a href="#art27">Articolul 27. Stabilirea despăgubirilor în caz de avariere sau distrugere de alte
              bunuri</a>
          </li>
          <li><a href="#art28">Articolul 28. Plata despăgubirilor</a></li>
          <li><a href="#art29">Articolul 29. Acţiunea de regres</a></li>
        </ul>
      </li>
      <li><a href="#cap7">Capitolul VII. Biroul Naţional al Asigurătorilor de Autovehicule</a>
        <ul>
          <li><a href="#art30">Articolul 30. Constituirea Biroului Naţional al Asigurătorilor de Autovehicule</a></li>
          <li><a href="#art31">Articolul 31. Atribuţiile Biroului Naţional </a></li>
          <li><a href="#art32">Articolul 32. Calitatea de membru al Biroului Naţional</a></li>
          <li><a href="#art33">Articolul 33. Fondul de protecţie a victimelor străzii</a></li>
          <li><a href="#art34">Articolul 34. Fondul de compensare</a></li>
          <li><a href="#art35">Articolul 35. Resursele patrimoniale ale Biroului Naţional</a></li>
          <li><a href="#art35-1">Articolul 35<sup>1</sup>. Garanţia financiară externă</a></li>
          <li><a href="#art36">Articolul 36. Conducerea Biroului Naţional </a></li>
          <li><a href="#art37">Articolul 37. Informaţia despre accidente</a></li>
          <li><a href="#art38">Articolul 38. Evidenţa asigurărilor</a></li>
          <li><a href="#art39">Articolul 39. Controlul asigurărilor obligatorii de răspundere civilă auto</a></li>
        </ul>
      </li>
      <li><a href="#cap8">Capitolul VIII. Dispoziţii tranzitorii și finale</a>
        <ul>
          <li><a href="#art40">Articolul 40</a></li>
          <li><a href="#art41">Articolul 41</a></li>
        </ul>
      </li>
    </ul>
  </nav>

  <main>
    <h2><a id="cap1">Capitolul I. Dispoziţii generale</a></h2>

    <h3><a id="art1">Articolul 1. Sfera de aplicare</a></h3>

    <p>Prezenta lege reglementează raporturile juridice dintre asigurători, asiguraţi şi persoane terţe ce derivă din
      contractul de asigurare obligatorie de răspundere civilă pentru pagube produse de autovehicule, precum şi modul de
      realizare a acestui tip de asigurare.</p>

    <h3><a id="art2">Articolul 2. Noţiuni principale</a></h3>

    <p>În sensul prezentei legi, următoarele noţiuni principale semnifică:</p>

    <p><em>accident de autovehicul </em>– eveniment neprevăzut, întîmplător provocat de unul sau mai
      multe autovehicule, care cauzează prejudicii unor persoane şi care poate da naştere unor pretenţii de despăgubire;
    </p>

    <p><em>asigurare obligatorie de răspundere civilă pentru pagube produse de autovehicule </em>(în continuare
      – <em>asigurare obligatorie de răspundere civilă auto</em>) – contract de asigurare, probat prin
      poliţa
      de asigurare RCA şi/sau certificat de asigurare „Carte Verde”, prin care un asigurător licenţiat,
      în condiţiile prezentei legi, să practice asigurare obligatorie de răspundere civilă auto se obligă,
      în
      baza unei prime plătite de asigurat, să despăgubească prejudiciile cauzate prin accident de autovehicul în
      perioada de valabilitate a contractului de asigurare;</p>

    <p><em>asigurat </em>– proprietarul sau utilizatorul unui autovehicul a cărui răspundere civilă este preluată
      contractual de un asigurător, în baza contractului de asigurare obligatorie de răspundere civilă auto,
      valabil
      pentru prejudiciile produse terțelor persoane din accidente de autovehicule;</p>

    <p><em>autoritate de supraveghere </em>– Comisia Naţională a Pieţei Financiare;</p>

    <p>
      <em>autovehicul</em> – sistem mecanic terestru cu autopropulsie, cu excepţia celui care
      circulă pe şine, pentru transportul de călători, bagaje şi mărfuri sau care execută orice alte
      lucrări
      şi servicii aferente transporturilor - autoturisme, autobuze, microautobuze, troleibuze,
      autocamioane,
      inclusiv specializate, motocicluri, tractoare. În sensul prezentei legi,
      remorcile, semiremorcile sau ataşele tractate ori netractate, alte mecanisme cu autotracţiune,
      admise
      spre utilizare în conformitate cu legislaţia în vigoare sau înregistrate în
      străinătate de autorităţile competente, fac parte din categoria autovehiculelor;
    </p>

    <p><em>birou
        naţional</em> – organizaţie profesională care este constituită în conformitate cu
      Recomandarea nr. 5 din 25 ianuarie 1949, adoptată de Subcomitetul de transport rutier al Comitetului
      de transporturi interioare din cadrul Comisiei Economice pentru Europa a Organizaţiei Naţiunilor
      Unite, şi care grupează asigurătorii autorizaţi într-un stat să practice asigurarea de
      răspundere civilă auto;</p>

    <p><em>Biroul Naţional al
        Asigurătorilor de Autovehicule</em> – birou naţional din Republica Moldova;</p>

    <p><em>Consiliul Birourilor Sistemului Internaţional de Asigurări „Carte Verde” (în
        continuare – Consiliul Birourilor)</em> – asociaţie internaţională a birourilor
      naţionale din statele membre ale sistemului internaţional de asigurare „Carte Verde”,
      care
      administrează şi coordonează relaţiile între birourile naţionale privind asigurarea de
      răspundere civilă auto;
    </p>

    <p><em>constatare amiabilă a
        accidentului de autovehicul </em>– procedură simplificată și benevolă de documentare a
      accidentului de autovehicul soldat doar cu daune materiale nesemnificative, prin completarea și
      semnarea de către conducătorii de autovehicule implicați în accident a formularului
      „Constatare amiabilă de accident”, stabilit de autoritatea de supraveghere;</p>

    <p><em>daună materială
        nesemnificativă </em>– daună cauzată prin avarierea sau distrugerea de bunuri în
      urma accidentului de autovehicul, a cărei sumă nu depășește cuantumul maxim de despăgubire, stabilit
      prin actele normative ale autorității de supraveghere, în cazul aplicării procedurii de
      constatare amiabilă a accidentului de autovehicul;</p>

    <p><em>daună
        parțială</em> – avarierea autovehiculului în măsura în care recondiționarea
      sau înlocuirea părților componente și a pieselor avariate este posibilă și valoarea pagubei
      real
      suportate nu depășește 75% din valoarea autovehiculului la data producerii accidentului;</p>

    <p><em>daună
        totală</em> – distrugerea sau avarierea autovehiculului în măsura în care
      recondiționarea sau înlocuirea părților componente și a pieselor avariate nu mai este posibilă
      ori în care valoarea pagubei real suportate depășește 75% din valoarea autovehiculului la data
      producerii accidentului;</p>

    <p><em>dosar de daune </em>- dosar care include totalitatea documentelor necesare constatării şi soluţionării
      cazului
      de
      asigurare;
    </p>

    <p><em>limite teritoriale de acoperire ale asigurării de răspundere civilă auto</em> (în continuare <em>limite
        teritoriale de
        acoperire ale asigurării</em>) – teritoriul Republicii Moldova (asigurare obligatorie de
      răspundere civilă auto internă) şi teritoriul statelor ale căror birouri naţionale sînt parte
      la
      Acordul dintre birourile naţionale de asigurări ale statelor membre ale Spaţiului Economic European
      şi
      ale altor state asociate, semnat de Biroul Naţional al Asigurătorilor de Autovehicule (asigurare
      obligatorie de răspundere civilă auto externă); </p>

    <p><em>persoană
        păgubită</em> – orice persoană îndreptăţită să primească despăgubire de asigurare
      pentru orice pagubă sau vătămare corporală provocată în urma unui accident de autovehicul;</p>

    <p><em>poliţă de asigurare
        RCA </em>– poliţă de asigurare obligatorie de răspundere civilă auto cu valabilitate
      în limitele teritoriului Republicii Moldova, care probează încheierea contractului de
      asigurare obligatorie de răspundere civilă auto;</p>

    <p><em>certificat de asigurare
        „Carte Verde”</em> – document internaţional de asigurare, eliberat în
      numele unui birou naţional, care atestă existenţa asigurării obligatorii de răspundere civilă auto
      cu
      valabilitate în afara teritoriului ţării emitente, în conformitate cu Recomandarea nr. 5
      din 25 ianuarie 1949, adoptată de Subcomitetul de Transport Rutier al Comitetului de Transporturi
      Interioare din cadrul Comisiei Economice pentru Europa a Organizaţiei Naţiunilor Unite; </p>

    <p><em>prejudiciu</em> –
      efect negativ suferit de persoana fizică sau de persoana juridică păgubită în urma producerii
      unui risc acoperit printr-un contract de asigurare obligatorie de răspundere civilă auto;</p>

    <p><em>Regulament general al
        Consiliului Birourilor</em> - document oficial, adoptat de Consiliul Birourilor la Rethymno
      (Creta) la 30 mai 2002, care încorporează toate prevederile obligatorii ce guvernează
      relaţiile
      dintre birourile naţionale ale asigurătorilor din statele membre ale Sistemului Internaţional de
      Asigurări „Carte Verde”;</p>

    <p><em>unitate de
        specialitate</em> – persoană fizică sau persoană juridică, autorizată
      (înregistrată
      legal), care are ca obiect de activitate comercializarea de autovehicule, de părţi componente şi
      piese
      de rezervă şi/sau executarea de lucrări de întreţinere şi reparaţie a autovehiculelor;</p>

    <p><em>utilizator </em>–
      persoana care posedă/folosește autovehiculul, inclusiv în temeiul unui contract de locațiune,
      contract de leasing sau al unor alte titluri prevăzute de legislație, alte persoane care conduc
      autovehiculul cu sau fără consimțămîntul proprietarului; în cadrul instruirii la
      cursurile
      de șofer, se consideră utilizator persoana care efectuează instruirea în conducerea
      autovehiculului;</p>

    <p><em>sistem
        bonus-malus</em> – sistem de reduceri şi de majorări ale primei de asigurare
      obligatorie
      de răspundere civilă auto acordate în funcţie de istoricul daunelor;</p>

    <p><em>valoare
        rămasă</em> – valoarea părţilor din autovehicul rămase neavariate, demontabile și
      valorificabile în caz de daună totală a acestuia.</p>

    <h3><a id="art3">Articolul 3. Obiectul asigurării obligatorii de răspundere civilă auto</a></h3>

    <p>Obiect al asigurării obligatorii
      de răspundere civilă auto îl constituie răspunderea civilă a proprietarului și/sau
      utilizatorului de autovehicul pentru orice pagubă sau vătămare corporală produsă prin accident de
      autovehicul în limitele teritoriale de acoperire ale asigurării.</p>

    <h3><a id="art4">Articolul 4. Categoriile de persoane pasibile de asigurare obligatorie de răspundere civilă auto
      </a></h3>

    <p>(1) Persoanele fizice şi
      persoanele juridice care au în proprietate sau utilizare autovehicule supuse
      înmatriculării pe teritoriul Republicii Moldova sînt obligate să se asigure pentru
      cazuri
      de răspundere civilă auto ca urmare a prejudiciilor cauzate prin accident de autovehicul produs
      în limitele teritoriale de acoperire ale asigurării.</p>

    <p> (1<sup>1</sup>) Obligația
      de asigurare nu se răsfrînge asupra proprietarului sau utilizatorului de autovehicul al cărui
      risc a fost asigurat în condițiile prezentei legi de către o altă persoană, cu excepția
      cazului
      în care autovehiculul a fost transmis în proprietatea sau utilizarea unei persoane
      juridice/întreprinzător individual.</p>

    <p> (2) Persoanele care intră
      pe teritoriul Republicii Moldova cu autovehicule înmatriculate în străinătate se
      consideră
      asigurate dacă:</p>

    <p>a) sînt asigurate în
      conformitate cu prezenta lege; </p>

    <p>b) posedă documente
      internaţionale de asigurare valabile în Republica Moldova.</p>

    <h3><a id="art5">Articolul 5. Exigenţele faţă de asigurătorul de răspundere civilă auto </a></h3>

    <p>(1) Asigurătorul poate practica
      asigurare obligatorie de răspundere civilă auto internă dacă îndeplineşte cumulativ,
      suplimentar
      la cerinţele stabilite prin Legea cu privire la asigurări, următoarele condiţii: </p>

    <p>a) dispune de cel puţin
      cîte un reprezentant de despăgubiri în fiecare municipiu din Republica Moldova, precum
      şi
      în fiecare filială şi/sau reprezentanţă;</p>

    <p>b) dispune de dotare cu tehnică
      de calcul şi software adecvată şi de personal care să permită ţinerea unor evidenţe detaliate a
      documentelor de asigurare şi centralizarea informaţiilor şi/sau a datelor colectate şi, totodată,
      are
      capacitatea de a comunica pe cale electronică aceste informaţii către un sistem informaţional unic
      constituit de autoritatea de supraveghere. În acest sens, este obligatoriu ca sistemul
      informaţional al asigurătorului să permită transmiterea în regim on-line, prin tehnologii web,
      a
      informaţiilor despre asigurarea obligatorie de răspundere civilă auto între sediul central sau
      subdiviziunile autorizate ale asigurătorului şi autoritatea de supraveghere;</p>

    <p>c) nu se află într-o
      situaţie de remediere financiară sau de insolvabilitate prevăzută de legislaţia specială în
      domeniul asigurărilor şi insolvabilităţii.</p>

    <p>(2) Asigurătorul poate practica
      asigurare obligatorie de răspundere civilă auto externă dacă îndeplineşte, suplimentar la
      condiţiile stabilite la alin.(1), următoarele cerinţe:</p>

    <p>a) participă cu mijloace băneşti
      proprii la contribuţia iniţială a Fondului de compensare;</p>

    <p>b) participă cu mijloace băneşti
      proprii la formarea garanţiei financiare externe, prevăzută la art. 35<sup>1</sup>, în
      perioada
      în care este în vigoare cerința Consiliului Birourilor de menținere a unei astfel de
      garanții.</p>

    <p>(3) – <em>abrogat </em></p>

    <p>(4) – <em>abrogat </em></p>

    <h3><a id="art6">Articolul 6. Reprezentantul de despăgubiri</a></h3>

    <p>(1) Asigurătorul de răspundere
      civilă auto este obligat să numească în fiecare filială şi/sau reprezentanţă cîte un
      reprezentant de despăgubiri. În cazul în care asigurătorul, în anumite municipii,
      nu
      dispune de filială şi/sau de reprezentanţă, atribuţiile de reprezentant de despăgubiri le va executa
      brokerul de asigurare persoană juridică, mandatat de asigurător. </p>

    <p>(2) Reprezentantul de
      despăgubiri va avea sarcina de a recepţiona cererile de despăgubire şi a colecta informaţii necesare
      examinării şi soluţionării lor de către asigurător, precum şi dreptul de a încheia contracte
      de
      asigurare.</p>

    <p>(3) Reprezentantul de
      despăgubiri va deţine suficientă putere de decizie, în limitele stabilite de asigurător,
      pentru
      a reprezenta asigurătorul în raporturile cu persoana păgubită. Numirea reprezentantului de
      despăgubiri nu exclude dreptul persoanei păgubite sau al asigurătorului ei de a institui proceduri
      directe împotriva persoanei care a cauzat accidentul de autovehicul sau împotriva
      asigurătorului ei.</p>

    <p>(4) Mandatarea brokerului de
      asigurare cu împuternicirile reprezentantului de despăgubiri nu semnifică înfiinţarea
      expresă a unei filiale sau reprezentanţe a asigurătorului de răspundere civilă auto.</p>

    <p>(5) Brokerul de asigurare poate
      să desfăşoare activitate în calitate de reprezentant de despăgubiri în numele mai multor
      asigurători.</p>

    <h3><a id="art7">Articolul 7. Cazul asigurat</a></h3>

    <p>(1) În cadrul asigurării
      obligatorii de răspundere civilă auto, cazul asigurat este accidentul produs de un autovehicul, al
      cărui proprietar sau utilizator a îndeplinit obligaţia de asigurare obligatorie de răspundere
      civilă auto, cu cauzarea de prejudicii:</p>

    <p>a) atît în timpul
      deplasării, cît şi în timpul staţionării autovehiculului;</p>

    <p>b) în urma desprinderii
      accidentale, în timpul deplasării autovehiculului, a remorcilor, semiremorcilor sau ataşelor;
    </p>

    <p>c) produse de dispozitivele sau
      instalaţiile cu care a fost echipat autovehiculul;</p>

    <p>d) ca urmare a scurgerii,
      risipirii sau căderii accidentale a substanţelor, materialelor sau obiectelor transportate;</p>

    <p>e) la urcarea în
      autovehicul şi la coborîrea din el.</p>

    <p>(2) Asiguratul nu poartă
      răspundere civilă auto dacă accidentul a avut loc:</p>

    <p>a) în caz de forţă majoră,
      inclusiv prin diferite acţiuni sau măsuri militare în timp de război sau de stări
      excepţionale,
      de calamităţi naturale, de explozii nucleare, de radiaţie sau poluare radioactivă, de dezordini
      în masă, de activităţi teroriste;</p>

    <p>b) din culpa exclusivă a
      păgubitului.</p>

    <h2><a id="cap2">Capitolul II. Contractul de asigurare obligatorie de răspundere civilă auto</a></h2>

    <h3><a id="art8">Articolul 8. Modul de încheiere a contractului de asigurare obligatorie de răspundere civilă
        auto</a></h3>

    <p>(1) Asigurarea obligatorie de răspundere civilă auto se realizează nemijlocit prin încheierea unui contract
      de asigurare între proprietarul sau utilizatorul vehiculului şi asigurătorul licențiat pentru asigurarea
      obligatorie de răspundere civilă auto, care se întocmeşte pe suport de hârtie sau sub formă de
      document
      electronic ori prin utilizarea mijloacelor electronice, în conformitate cu actele normative ale autorităţii
      de
      supraveghere. În cazul în care contractul de asigurare obligatorie de răspundere civilă auto este
      încheiat prin utilizarea oricărui mijloc electronic, iar persoana nu l-a încheiat prin semnătura
      electronică, se prezumă că prin plata primei de asigurare asiguratul şi-a exprimat consimţământul privind
      încheierea contractului.</p>

    <p class="modified"><em>[Art.8 al.(1) în redacție LP184 din 07.07.22, MO208-216/15.07.22 art.399; în
        vigoare 15.07.22</em></p>

    <p> (2) Contractul de
      asigurare obligatorie de răspundere civilă auto dintre persoana fizică, cu excepţia
      întreprinzătorului individual, şi asigurător se încheie în mod obligatoriu:</p>

    <p>a) cu indicarea persoanelor
      admise să utilizeze autovehiculul pentru care se încheie contractul (număr limitat de
      utilizatori); sau</p>

    <p>b) fără indicarea persoanelor
      admise să utilizeze autovehiculul pentru care se încheie contractul (număr nelimitat de
      utilizatori).</p>

    <p>(2<sup>1</sup>) Nu se consideră
      asigurat riscul utilizatorului de autovehicul care nu este inclus în contractul de asigurare
      încheiat în condiţiile alin. (2) lit. a).</p>

    <p>(2<sup>2</sup>) Contractul de
      asigurare obligatorie de răspundere civilă auto între persoana juridică sau
      întreprinzătorul individual şi asigurător se încheie fără indicarea persoanelor admise
      să
      utilizeze autovehiculul pentru care se încheie contractul (număr nelimitat de utilizatori).
    </p>

    <p>(2<sup>3</sup>) În cazul
      în care asiguratul persoană fizică, cu excepţia întreprinzătorului individual, a
      transmis
      autovehiculul pentru care s-a încheiat contractul în proprietatea sau utilizarea unei
      persoane juridice sau a unui întreprinzător individual în temeiul contractului de
      locaţiune sau al altui titlu prevăzut de legislaţie, riscul celor admişi de persoana juridică sau
      întreprinzătorul individual să utilizeze autovehiculul nu se consideră asigurat prin
      contractul
      încheiat în condiţiile alin.(2).</p>

    <p>(3) Încheierea
      contractului de asigurare se solicită asigurătorului prin depunerea unei cereri de asigurare
      adresate
      acestuia. Asigurătorul nu are dreptul să refuze primirea, examinarea şi soluţionarea cererii de
      asigurare. </p>

    <p>(4) Contractul de asigurare obligatorie de răspundere civilă auto reprezintă un înscris unic format din
      poliţa de asigurare RCA sau din certificatul de asigurare „Carte Verde”, emise de asigurătorul de
      răspundere civilă auto conform legislației, cu semnătura olografă sau cu semnătura electronică avansată calificată
      a
      asigurătorului. Poliţa de asigurare RCA și/sau certificatul de asigurare „Carte Verde” se eliberează
      cu
      condiţia achitării integrale a primei de asigurare.</p>

    <p class="modified"><em>[Art.8 al.(4) în redacție LP184 din 07.07.22, MO208-216/15.07.22 art.399; în
        vigoare 15.07.22</em></p>

    <p>(4<sup>1</sup>) În cazul
      înstrăinării autovehiculului, dobînditorul are opţiunea de a modifica contractul de
      asigurare sau de a-l menţine dacă riscul său este asigurat în temeiul acestui contract.</p>

    <p>(4<sup>2</sup>) Asiguratul este
      în drept să solicite modificarea contractului de asigurare în partea ce ţine de numărul
      persoanelor admise să utilizeze autovehiculul. În acest caz, asigurătorul va ajusta prima de
      asigurare în funcţie de factorul respectiv de risc. Modificările în contractul de
      asigurare au efect din momentul operării acestora în sistemul informațional unic constituit de
      autoritatea de supraveghere.</p>

    <p>(4<sup>3</sup>) Duplicatul
      poliţei de asigurare RCA şi/sau al certificatului de asigurare „Carte Verde” se
      eliberează
      la cererea asiguratului cu condiţia anulării formularului vechi, costul duplicatului fiind acoperit
      de
      solicitant.</p>

    <p>(5) Forma şi conţinutul cererii
      de asigurare, formularului „Constatare amiabilă de accident”, precum şi forma şi
      conţinutul poliţei de asigurare RCA şi certificatului de asigurare „Carte Verde”
      sînt unice pentru toţi asigurătorii şi se stabilesc de către autoritatea de supraveghere.
      Forma
      şi conţinutul certificatului de asigurare „Carte Verde” se stabilesc în
      conformitate
      cu modelul aprobat de către Consiliul Birourilor.</p>

    <p>(6) Persoana fizică sau persoana
      juridică ce are în proprietate sau utilizare mai mult de un autovehicul înmatriculat ori
      supus înmatriculării în Republica Moldova poate încheia un singur contract de
      asigurare de răspundere civilă auto, în care va indica numărul autovehiculelor,
      caracteristicile
      lor tehnice şi datele de identificare, situaţie în care asigurătorul va elibera poliţa de
      asigurare RCA şi/sau certificatul de asigurare „Carte Verde” pentru fiecare autovehicul.
    </p>

    <p>(7) La încheierea
      contractului de asigurare, proprietarul sau utilizatorul de autovehicul va permite asigurătorului să
      verifice starea tehnică a autovehiculului pentru care se solicită încheiere de contract de
      asigurare obligatorie de răspundere civilă auto şi va expune în cerere istoricul daunelor.</p>

    <p>(8) Prestarea serviciilor de
      asigurare obligatorie de răspundere civilă auto (internă şi externă) se efectuează exclusiv în
      încăperile amenajate ale asigurătorilor sau intermediarilor de asigurare, dotate cu aparate de
      casă şi tehnică de calcul, care să permită înregistrarea contractelor, ţinerea evidenţei şi
      transmiterea informaţiei către baza de date centralizată a asigurătorului, a Biroului Naţional al
      Asigurătorilor de Autovehicule şi a autorităţii de supraveghere.</p>

    <h3><a id="art9">Articolul 9. Termenul de acţiune a contractului de asigurare</a></h3>

    <p>(1) Contractul de asigurare
      obligatorie de răspundere civilă auto se încheie pe un termen de 12 luni, cu excepţia
      cazurilor
      prevăzute la alin.(2)-(4). Asiguratul menţine valabilitatea asigurării plătind primele de asigurare
      pentru perioada de asigurare corespunzătoare termenului de acţiune a contractului. </p>

    <p>(2) Se permite încheierea
      contractelor de asigurare cu perioade de asigurare mai mici decît 12 luni pentru autovehicule
      speciale, echipate de uzina producătoare sau reutilate legal cu dispozitive şi instalaţii pentru
      lucrări sezoniere agricole, de deszăpezire sau alte lucrări similare.</p>

    <p>(3) Contractul de asigurare
      obligatorie de răspundere civilă auto externă poate fi încheiat pentru perioade de asigurare
      mai
      mici de 12 luni, dar nu mai mici de 15 zile.</p>

    <p>(4) Persoana care foloseşte pe
      teritoriul Republicii Moldova autovehicul înmatriculat în străinătate, dar neasigurat,
      sau
      al cărui termen de asigurare expiră în timpul aflării pe teritoriul Republicii Moldova
      încheie contract de asigurare obligatorie de răspundere civilă auto la intrarea
      autovehiculului
      pe teritoriul Republicii Moldova, la punctul de trecere a frontierei de stat, sau cel tîrziu
      în ultima zi de valabilitate a documentului de asigurare, în oficiul autorizat al
      asigurătorului. Contractul se încheie pe toată perioada aflării pe teritoriul Republicii
      Moldova, dar pe un termen nu mai mic de 15 zile.</p>

    <p>(5) Răspunderea asigurătorului
      începe din momentul indicat în poliţa de asigurare RCA şi/sau în
      certificatul
      de asigurare „Carte Verde” şi încetează la ora 24.00 a ultimei zile de
      valabilitate
      înscrise în poliţa de asigurare RCA şi/sau în certificatul de asigurare
      „Carte Verde” sau anterior acelei date, în momentul radierii din circulaţie a
      autovehiculului.</p>

    <h3><a id="art10">Articolul 10. Încetarea contractului de asigurare</a></h3>

    <p>(1) Contractul de asigurare
      obligatorie de răspundere civilă auto încetează:</p>

    <p>a) în cazul radierii
      autovehiculului din registrul de stat;</p>

    <p>b) în cazul lichidării
      asiguratului persoană juridică sau al decesului asiguratului persoană fizică;</p>

    <p>c) în cazul emiterii unei
      hotărîri judecătoreşti definitive privind încetarea contractului;</p>

    <p>d) în alte cazuri
      prevăzute de legislaţie.</p>

    <p>(2) Contractul de asigurare nu
      încetează în cazul producerii riscului asigurat şi al plăţii despăgubirii de asigurare.
    </p>

    <p>(3) La încetarea
      contractului de asigurare, asigurătorul restituie asiguratului prima de asigurare pentru zilele de
      pînă la expirarea contractului, fiind în drept să rețină din aceasta suma cheltuielilor
      sale, dar nu mai mult de 20% din prima de asigurare calculată spre restituire. Prima de
      asigurare calculată spre restituire reprezintă prima brută subscrisă de asigurător aferentă
      perioadei
      neexpirate a contractului de asigurare și calculată proporțional cu această perioadă.</p>

    <p>(4) Contractul de asigurare se
      consideră nul în cazurile stabilite de legislaţia în vigoare. Acţiunea contractului nu
      se
      răsfrînge asupra accidentelor de autovehicul produse de asigurat pînă la
      încheierea
      lui.</p>

    <h2><a id="cap3">Capitolul III. Primele de asigurare și limitele despăgubirilor</a></h2>

    <h3><a id="art11">Articolul 11. Primele de asigurare</a></h3>

    <p>(1) Cadrul metodologic de calculare și aplicare a primelor de asigurare aferent asigurării obligatorii de
      răspundere civilă auto internă şi externă se stabilește prin actele normative ale autorității de supraveghere.</p>

    <p>(2) Asigurătorii și intermediarii în asigurări sunt obligați să ofere, la cerere, solicitantului asigurării
      informația privind cuantumul primei de asigurare, al coeficienților de rectificare, precum și al coeficientului
      bonus-malus care va fi aplicat acestuia.</p>

    <p class="modified"><em>[Art.11 în redacție LP184 din 07.07.22, MO208-216/15.07.22 art.399; în vigoare
        15.07.22</em></p>

    <h3><a id="art12">Articolul 12. Reducerile şi majorările primelor de asigurare</a></h3>

    <p>(1) Asigurătorul poate oferi
      reduceri de pînă la 25% din primele de asigurare persoanelor fizice pensionate şi persoanelor
      cu
      deficienţe locomotorii proprietari sau utilizatori de motocicluri şi de autoturisme adaptate
      infirmităţii lor. Persoanele fizice pensionate nu pot beneficia de reduceri din prima de asigurare
      dacă în contract sînt indicate ca fiind admise să conducă autovehiculul persoane care nu
      sînt pensionate sau dacă contractul este încheiat fără indicarea persoanelor admise să
      utilizeze autovehiculul (număr nelimitat de utilizatori).</p>

    <p>(2) – <em>abrogat</em></p>

    <p>(3) La încheierea contractelor de asigurare obligatorie de răspundere civilă auto internă cu persoane
      juridice care activează în domeniul transportului internaţional de mărfuri şi pasageri, încadraţi
      în sistemul TIR - CARNET şi INTER - BUS, asigurătorii pot acorda reduceri de pînă la 60% din prima de
      asigurare calculată conform art.11 exclusiv în situaţia în care transportatorii internaţionali fac
      dovada deţinerii certificatului de asigurare „Carte Verde” valabil pentru o perioadă de 12 luni.</p>

    <p class="modified"><em>[Art.12 al.(3) modificat prin LP184 din 07.07.22, MO208-216/15.07.22 art.399; în
        vigoare
        15.07.22</em></p>

    <p>(4) La stabilirea primelor de
      asigurare pe care asiguratul urmează să le plătească, asigurătorul aplică sistemul bonus-malus,
      conform procedurii stabilite de autoritatea de supraveghere, ce prevede reduceri anuale de 5%, dar
      de
      cel mult 50% pe parcursul a10 ani, a primelor de asigurare obligatorie de răspundere civilă auto
      pentru utilizatorii care, în decursul a 10 ani, nu au comis accidente de autovehicul, precum
      şi
      majorarea primei de asigurare pentru utilizatorii care au comis accidente de autovehicul.</p>

    <p>(5) Pentru aplicarea sistemului
      bonus-malus, asigurătorii vor avea acces la informaţiile privind istoricul daunelor asiguraţilor şi
      utilizatorilor de autovehicul din sistemul informaţional unic constituit de autoritatea de
      supraveghere.</p>

    <p>(6) Informaţiile care trebuie
      colectate şi transmise de asigurători către sistemul informaţional unic prevăzut la alin. (5)
      se
      stabilesc prin actele normative ale autorităţii de supraveghere.</p>

    <h3><a id="art13">Articolul 13. Plata primei de asigurare</a></h3>

    <p>(1) Prima de asigurare se
      plăteşte integral pentru toată perioada de asigurare specificată în poliţa de asigurare RCA
      şi/sau în certificatul de asigurare „Carte Verde” .</p>

    <p>(2) Dovada plăţii primei de
      asigurare revine asiguratului, înscrisul constatator fiind cecul de casă sau ordinul de plată.
    </p>

    <h3><a id="art14">Articolul 14. Limitele răspunderii asigurătorului</a></h3>

    <p>(1) Despăgubirea de asigurare va
      fi stabilită şi achitată în limitele răspunderii asigurătorului.</p>

    <p>(2) Limitele răspunderii
      asigurătorului sînt:</p>

    <p>a) 1 000 000 de lei –
      la avarierea sau distrugerea de bunuri, indiferent de numărul persoanelor păgubite într-un
      accident;</p>

    <p>b) 1 000 000 de lei –
      pentru fiecare persoană păgubită în caz de vătămări corporale sau deces, dar nu mai mult de
      5 000 000 de lei, indiferent de numărul persoanelor păgubite într-un accident;</p>

    <p>c) cuantumul maxim de
      despăgubire, stabilit prin actele normative ale autorității de supraveghere – la avarierea sau
      distrugerea de bunuri, în cazul aplicării procedurii de constatare amiabilă a accidentului de
      autovehicul.</p>

    <p>(3) Despăgubirile prevăzute de
      contractul de asigurare obligatorie de răspundere civilă auto se plătesc indiferent de numărul
      cazurilor de accidente care au avut loc în termenul de asigurare.</p>

    <p>(4) Dacă întinderea
      pagubelor cauzate în unul şi acelaşi accident mai multor persoane, inclusiv cheltuielile
      suportate de ele în proces civil, depăşeşte limita stabilită, despăgubirile se acordă în
      limita stabilită, pentru fiecare persoană păgubită, proporţional raportului dintre limita maximă şi
      totalul prejudiciilor. </p>

    <p>(5) În cazul în care
      întinderea prejudiciului depăşeşte limitele răspunderii stabilite la alin.(2), păgubitul are
      dreptul, în conformitate cu legislaţia civilă în vigoare, să intenteze persoanei
      răspunzătoare de producerea accidentului o acţiune de recuperare a sumei care depăşeşte aceste
      limite. </p>

    <p>(6) Proprietarul sau
      utilizatorul de autovehicul are dreptul să încheie contract de asigurare benevolă
      (facultativă)
      de răspundere civilă pentru acoperirea pagubelor ce depăşesc limitele stabilite la alin.(2).</p>

    <h2><a id="cap4">Capitolul IV. Despăgubirile de asigurare</a></h2>

    <h3><a id="art15">Articolul 15. Pagubele care se repară de către asigurător</a></h3>

    <p>(1) Asigurătorul acordă
      despăgubiri dacă prejudiciile s-au produs din culpa asiguratului sau a utilizatorului de
      autovehicul,
      precum şi în cazul în care, la data accidentului:</p>

    <p>a) utilizatorul nu este inclus
      în contractul de asigurare încheiat între proprietar sau utilizator şi asigurător;
    </p>

    <p>b) utilizatorul sau asiguratul
      nu posedă permis de conducere de categoria respectivă;</p>

    <p>c) utilizatorul sau asiguratul
      nu a respectat obligaţiile tehnice legale cu privire la starea şi siguranţa autovehiculului.</p>

    <p>(2) În caz de vătămare
      corporală sau deces, despăgubirile de asigurare se acordă atît pentru persoanele aflate
      în
      afara autovehiculului care a produs accidentul, cît şi pentru persoanele aflate în acel
      autovehicul, cu excepţia utilizatorului său. </p>

    <p>(3) Membrii de familie ai
      asiguratului, ai utilizatorului de autovehicul sau ai oricărei alte persoane a cărei răspundere
      civilă
      este angajată într-un accident de autovehicul şi este acoperită prin asigurare obligatorie de
      răspundere civilă auto nu sînt excluşi, datorită acestei legături de rudenie, din rîndul
      beneficiarilor asigurării pentru vătămările lor corporale. </p>

    <p>(4) La avarierea sau distrugerea
      de bunuri, despăgubirea de asigurare se acordă pentru bunurile aflate în afara autovehiculului
      care a produs accidentul, cu excepţia celor specificate la art.16, iar pentru bunurile aflate
      în
      acel autovehicul, numai dacă ele nu erau transportate în baza unui raport contractual
      încheiat cu proprietarul sau cu utilizatorul autovehiculului, precum şi dacă nu aparţineau
      proprietarului sau utilizatorului răspunzător de accident.</p>

    <p>(5) Paguba provocată în
      accident rutier de o remorcă va fi acoperită de asigurarea obligatorie de răspundere civilă auto a
      proprietarului sau utilizatorului de autovehicul doar dacă remorca:</p>

    <p>a) este tractată de acest
      autovehicul; ori</p>

    <p>b) s-a separat de autovehicul şi
      a continuat să se deplaseze.</p>

    <p>(6) Pagubele provocate de
      remorcă vor fi acoperite de asigurarea obligatorie de răspundere civilă auto a proprietarului sau
      utilizatorului ei dacă remorca:</p>

    <p>a) nu este tractată de
      autovehicul; sau</p>

    <p>b) este separată de autovehicul
      şi staţionează.</p>

    <p>(7) Prevederea de la alin.(5) se
      aplică şi în cazul în care autovehiculul este tractat în scopul transportării
      lui. </p>

    <h3><a id="art16">Articolul 16. Pagubele care nu se repară de asigurător</a></h3>

    <p>(1) Asigurătorul nu acordă
      despăgubiri pentru:</p>

    <p>a) partea din prejudiciu care
      depăşeşte limitele despăgubirilor de asigurare prevăzute la art.14 alin.(2) la data producerii
      accidentului, indiferent de numărul persoanelor păgubite şi de cel al persoanelor răspunzătoare de
      producerea pagubei;</p>

    <p>b) pagubele produse la locul de
      muncă de dispozitivele sau instalaţiile montate pe autovehicul, utilizate ca utilaje sau instalaţii
      de
      lucru;</p>

    <p>c) pagubele produse prin
      accidente survenite în timpul operaţiunilor de încărcare şi descărcare, aceste accidente
      constituind riscuri ale activităţii profesionale;</p>

    <p>d) pagubele produse ca urmare a
      transportului de produse periculoase (radioactive, inflamabile, explozive), acestea din urmă
      determinînd sau agravînd producerea de pagube, dacă riscul transportării unor astfel de
      produse este supus asigurării obligatorii; </p>

    <p>e) prejudiciul legat de poluarea
      mediului din cauza unui accident;</p>

    <p>f) pagubele pricinuite de
      dispariţia sau distrugerea valorilor mobiliare, banilor, pietrelor preţioase, obiectelor din metale
      preţioase şi pietre preţioase, obiectelor de artă şi altor obiecte ale proprietăţii intelectuale;
    </p>

    <p>g) reducerea valorii bunurilor
      după reparaţie;</p>

    <p>h) pagubele produse prin
      exploatarea autovehiculelor în cadrul întrecerilor şi antrenamentelor sportive,
      organizate
      în locuri special prevăzute pentru acestea;</p>

    <p>i) pagubele produse în
      situaţiile în care răspunderea asigurătorului nu începuse ori încetase;</p>

    <p>j) prejudiciile produse
      bunurilor aparţinînd persoanelor fizice sau persoanelor juridice asigurate de răspundere
      civilă
      auto dacă au fost provocate de un autovehicul aflat în proprietatea sau utilizarea lor;</p>

    <p>k) sumele pe care utilizatorul
      răspunzător de producerea pagubei este obligat să le plătească proprietarului, care i-a
      încredinţat autovehiculul asigurat, pentru avarierea ori distrugerea lui;</p>

    <p>l) sumele de recuperare a
      pagubei morale rezultate din accident.</p>

    <p>(2) Pentru recuperarea daunelor
      excluse din asigurarea obligatorie de răspundere civilă auto conform alin.(1), persoana păgubită
      este
      în drept să intenteze în instanţă de judecată acţiune civilă împotriva persoanei
      răspunzătoare de producerea accidentului.</p>

    <h3><a id="art17">Articolul 17. Cuantumul despăgubirii în caz de culpă comună</a></h3>

    <p>(1) În cazul în care
      părţile au provocat din culpă accidentul sau majorarea pagubei, fiecare dintre ele va fi obligată să
      compenseze numai partea din pagubă care îi este imputabilă. În acest caz,
      întinderea
      răspunderii fiecărei părţi pentru producerea accidentului de autovehicul va fi determinată prin acte
      şi alte mijloace probatorii.</p>

    <p>(2) Dacă este imposibilă
      determinarea, în condiţiile alin.(1), a întinderii răspunderii fiecărei părţi pentru
      accidentul produs, răspunderea se va stabili în cote egale, în funcţie de numărul
      părţilor
      implicate în accident, fiecare avînd dreptul la despăgubire în proporţia în
      care nu poartă răspundere de producerea accidentului. </p>

    <h2><a id="cap5">Capitolul V. Avizarea şi constatarea pagubelor</a></h2>

    <h3><a id="art18">Articolul 18. Obligaţiile asiguratului </a></h3>

    <p>(1) La producerea accidentului
      de autovehicul, asiguratul sau utilizatorul de autovehicul este obligat:</p>

    <p>a) să întreprindă toate
      acţiunile posibile pentru diminuarea pagubelor produse;</p>

    <p>b) să notifice organele poliţiei
      sau alte organe de drept despre accidentul de autovehicul (cu excepția accidentelor pasibile de
      documentarea prin procedura de constatare amiabilă a accidentului de autovehicul) imediat după
      producerea lui, cerînd întocmirea actelor referitor la cauzele şi circumstanţele
      producerii accidentului, precum şi la consecinţele lui;</p>

    <p>b<sup>1</sup>) în cazul
      aplicării procedurii de constatare amiabilă a accidentului de autovehicul, să înștiințeze
      imediat despre producerea accidentului și intenția de a recurge la această procedură asigurătorul
      care
      a emis polița de asigurare RCA sau certificatul de asigurare „Carte Verde” (Biroul
      Național al Asigurătorilor de Autovehicule, în cazul autovehiculului aflat în
      proprietatea
      sau utilizarea unei persoane asigurate în străinătate), să documenteze neîntîrziat
      circumstanțele producerii accidentului rutier prin completarea și semnarea de către ambii
      conducători
      de autovehicule implicați în accident a formularului „Constatare amiabilă de
      accident”, să noteze datele martorilor (dacă aceștia există), să facă fotografii la locul
      accidentului (panorama generală a accidentului, numerele de înmatriculare și părțile avariate
      ale autovehiculelor, urmele de frînare și de cioburi la fața locului), să prezinte
      asigurătorului, în termen de 2 zile lucrătoare de la data producerii accidentului, exemplarul
      său al formularului „Constatare amiabilă de accident”, completat și semnat de către
      ambii
      conducători de autovehicule implicați în accident;</p>

    <p>c) în 48 de ore din
      momentul producerii accidentului, să înştiinţeze asigurătorul care a emis poliţa de asigurare
      RCA sau certificatul de asigurare „Carte Verde”; participanţii la accident care deţin
      poliţe de asigurare RCA şi/sau certificate de asigurare „Carte Verde”, indiferent
      de
      rezultatele constatării vinovatului, anunţă asigurătorii respectivi şi sînt obligaţi să nu
      întreprindă de sine stătător măsuri de reparare a pagubelor;</p>

    <p>d) să notifice participanţii la
      accident, păgubitul sau apropiaţii lui despre faptul că posedă poliţă de asigurare RCA şi/sau
      certificat de asigurare „Carte Verde” şi să pună la dispoziţia acestora informaţiile
      necesare despre asigurător;</p>

    <p>e) să prezinte, personal sau
      prin reprezentantul său legal, la sediul asigurătorului ori al reprezentantului de despăgubiri,
      actul
      organelor și instituțiilor competente cu privire la producerea accidentului rutier, permisul de
      conducere valabil pentru categoria din care face parte autovehiculul condus, certificatul de
      înmatriculare și raportul de inspecţie tehnică periodică a autovehiculului cu care a provocat
      accidentul. Documentele menționate se depun în copii certificate de către asigurat sau
      în
      original pentru efectuarea copiilor de către asigurător;</p>

    <p>f) să asigure, la solicitarea
      asigurătorului, accesul la autovehiculul cu care a provocat accidentul.</p>

    <p>(2) Nerespectarea de către
      asigurat sau de către utilizatorul autovehiculului a prevederilor alin.(1) lit.b), b<sup>1</sup>) şi
      c) nu îl scuteşte pe asigurător de obligaţia de a plăti despăgubirea, acesta fiind însă
      în drept să înainteze împotriva asiguratului acţiune de regres privind
      cheltuielile
      suplimentare aferente neîndeplinirii prevederilor menţionate. </p>

    <p>(3) În caz de leziuni
      corporale grave sau deces al asiguratului sau utilizatorului de autovehicul răspunzător de
      producerea
      accidentului, persoana păgubită primeşte informaţia despre asigurătorul persoanei vinovate la Biroul
      Naţional al Asigurătorilor de Autovehicule.</p>

    <h3><a id="art18-1">Articolul 18<sup>1</sup>. Constatarea amiabilă a accidentului de autovehicul</a></h3>

    <p>(1) Procedura de constatare
      amiabilă a accidentului de autovehicul (în continuare – <em>constatare amiabilă</em>)
      este
      o soluție de constatare a faptelor, a circumstanțelor și a persoanei vinovate de producerea
      accidentului, alternativă procedurii aplicate de către angajații organelor de poliție, ai unităților
      de pompieri și ai procuraturii, și este aplicabilă doar cu condiția exprimării benevole a voinței
      părților de a recurge la aceasta.</p>

    <p>(2) Procedura de constatare
      amiabilă constă în completarea și semnarea de către conducătorii de autovehicule implicați
      în accident a formularului „Constatare amiabilă de accident”, cu recunoașterea
      vinovăției de către persoana răspunzătoare de producerea accidentului, care, ulterior, este
      prezentat
      asigurătorului persoanei vinovate împreună cu cererea de despăgubire. </p>

    <p>(3) Procedura de
      constatare amiabilă se aplică cu respectarea cumulativă a următoarelor condiții:</p>

    <p>a) în accident sînt
      implicate doar două autovehicule;</p>

    <p>b) accidentul este soldat cu
      daune materiale nesemnificative; </p>

    <p>c) accidentul nu s-a soldat cu
      vătămări corporale și/sau cu deteriorarea bunurilor (de exemplu, instalații rutiere, piloni,
      garduri,
      clădiri etc.), altele decît autovehiculele implicate în accidentul rutier;</p>

    <p>d) proprietarii sau utilizatorii
      autovehiculelor implicați în accident dețin, la data producerii accidentului rutier, polița de
      asigurare RCA sau certificatul de asigurare „Carte Verde” (în cazul
      autovehiculului
      aflat în proprietatea sau utilizarea unei persoane asigurate în străinătate), valabile
      și
      emise cu cel puțin 24 de ore înainte de momentul producerii accidentului;</p>

    <p>e) există consimțămîntul
      ambilor conducători de autovehicule implicați în accident privind documentarea accidentului
      prin
      procedura de constatare amiabilă, consensul acestora privind circumstanțele producerii accidentului
      și
      daunele vizibile cauzate autovehiculelor implicate, iar persoana răspunzătoare de producerea
      accidentului își recunoaște vinovăția;</p>

    <p>f) conducătorii de autovehicule
      implicați în accident au posibilitatea tehnică de a fotografia locul accidentului rutier sau
      de
      a înregistra datele martorilor (dacă aceștia există).<br>
      Dacă lipsește cel puțin una dintre condițiile indicate la prezentul alineat, cu excepția condiției
      de
      la lit. b), formularul „Constatare amiabilă de accident” completat și semnat de către
      conducătorii de autovehicule implicați în accident devine nul, iar accidentul rutier urmează a
      fi documentat de către organele competente.</p>

    <p>(4) Forma și conținutul
      formularului „Constatare amiabilă de accident”, precum și normele privind utilizarea
      acestui formular se aprobă de către autoritatea de supraveghere, cu avizul Poliției, și se
      eliberează
      asiguratului gratis. Se interzice inscripționarea altor informații pe formularul-tip decît a
      celor prevăzute în actele normative ale autorității de supraveghere. </p>

    <p>(5) Formularul „Constatare
      amiabilă de accident” prevede, în mod obligatoriu, informații despre circumstanțele
      producerii accidentului, datele de identificare ale conducătorilor și ale autovehiculelor implicate
      în accident, datele din polița de asigurare RCA sau certificatul de asigurare „Carte
      Verde” (în cazul autovehiculului aflat în proprietatea sau utilizarea unei
      persoane
      asigurate în străinătate), datele despre daunele cauzate autovehiculelor implicate, precum și
      alte informații stabilite în actele normative ale autorității de supraveghere.
      Formularul
      „Constatare amiabilă de accident” conține două pagini autocopiative, ambele avînd
      aceeași valoare juridică, și se eliberează asiguratului de către asigurător odată cu polița de
      asigurare RCA sau la cerere. </p>

    <p>(6) În cazul aplicării
      procedurii de constatare amiabilă, cererea de despăgubire se depune de către persoana păgubită la
      asigurătorul persoanei vinovate, cu anexarea formularului „Constatare amiabilă de
      accident”, completat corespunzător și semnat de ambele părți, în baza acestuia fiind
      deschis dosarul de daune de către asigurător. </p>

    <p>(7) În cazul accidentului
      rutier documentat prin procedura de constatare amiabilă, asigurătorul este în drept să refuze
      achitarea despăgubirii de asigurare dacă nu au fost întrunite condițiile prevăzute la alin.
      (3)
      din prezentul articol, cu excepția condiției de la lit. b) a alineatului menționat, caz în
      care
      asigurătorul achită despăgubirea în limita prevăzută la art. 14 alin. (2) lit. c). Refuzul
      asigurătorului de a achita despăgubirea de asigurare nu limitează părțile în dreptul de a se
      adresa la organele sau instituțiile competente pentru stabilirea circumstanțelor accidentului rutier
      și de a înainta, în baza documentelor de constatare întocmite de aceste organe sau
      instituții, o nouă cerere de despăgubire în modul prevăzut la capitolul V din prezenta lege.
    </p>

    <p>(8) Asigurătorul este în
      drept să refuze achitarea despăgubirii de asigurare în cazul în care formularul
      „Constatare amiabilă de accident” este completat în mod ilizibil, este incomplet,
      conține date contradictorii sau eronate, cu excepția cazului în care asiguratul sau păgubitul
      a
      contribuit la înlăturarea erorilor, asigurătorul avînd posibilitatea să le
      înlăture.
    </p>

    <p>(9) În cazul în care
      asigurătorul nu este de acord cu vinovăția recunoscută de asiguratul său în baza formularului
      „Constatare amiabilă de accident” sau în cazul în care asiguratul își
      retrage recunoașterea vinovăției, asigurătorul achită despăgubirea de asigurare în termenele
      stabilite de prezenta lege, fiind în drept să solicite instanței de judecată, în
      termen de 15 zile calendaristice de la data achitării despăgubirii, examinarea în fond a
      formularului „Constatare amiabilă de accident”, stabilirea vinovăției și, după caz,
      încasarea despăgubirii de la asigurătorul persoanei recunoscute vinovate de instanța de
      judecată. </p>

    <p>(10) Dosarul de daună
      deschis în urma accidentului rutier documentat prin procedura de constatare amiabilă se
      instrumentează conform procedurii generale prevăzute de prezenta lege.</p>

    <h3><a id="art19">Articolul 19. Obligaţiile asigurătorului</a></h3>

    <p>(1) După ce a luat cunoştinţă de
      producerea accidentului, asigurătorul este obligat:</p>

    <p>a) să deschidă dosar de daune;
    </p>

    <p>a<sup>1</sup>) să examineze
      formularul „Constatare amiabilă de accident”, completat în modul prevăzut la art.
      18<sup>1</sup> și depus de persoana păgubită, anexat la cererea de despăgubire, precum și să
      elibereze neîntîrziat dovada cu privire la recepționarea și înregistrarea cererii
      de
      despăgubire;</p>

    <p>b) să solicite organelor şi
      instituţiilor competente (poliţia, unităţile de pompieri, procuratura sau instituţiile medicale)
      informaţii despre accident şi consecinţele lui, stipulate la art.21 alin.(3) lit.a) dacă asiguratul
      sau persoana păgubită nu a prezentat asigurătorului astfel de informaţii certificate în modul
      corespunzător (cu excepția accidentelor documentate cu respectarea procedurii de constatare
      amiabilă);
    </p>

    <p>c) să examineze bunurile
      avariate şi să încheie, în termen de 5 zile lucrătoare din data primirii cererii
      persoanei
      păgubite privind despăgubirea de asigurare, un proces-verbal de constatare a pagubelor;</p>

    <p>d) să închidă dosarul de
      daune privind pagubele materiale în cel mult 15 zile calendaristice din data depunerii de
      către
      păgubit a ultimului document necesar finalizării dosarului;</p>

    <p>e) să închidă dosarul de
      daune privind vătămările corporale sau decesul în cel mult 10 zile calendaristice din data
      depunerii de către păgubit a ultimului document de confirmare a pagubelor;</p>

    <p>f) să achite despăgubirea de
      asigurare în termenele stabilite prin prezenta lege. </p>

    <p>(2) Asigurătorul este obligat să
      soluţioneze cererea şi să achite despăgubirea de asigurare în cel mult 3 luni din data
      depunerii
      cererii de despăgubire.</p>

    <h3><a id="art20">Articolul 20. Drepturile şi obligaţiile persoanei păgubite</a></h3>

    <p>(1) Drepturile persoanei
      păgubite prin accident produs pe teritoriul Republicii Moldova de autovehicul aflat în
      proprietatea sau utilizarea asiguratului se exercită faţă de asigurătorul de răspundere civilă auto
      direct, la sediul acestuia, sau prin reprezentantul de despăgubiri, în limitele răspunderii
      asigurătorului prevăzute în prezenta lege.</p>

    <p>(2) Drepturile persoanei
      păgubite prin accident produs pe teritoriul Republicii Moldova de autovehicul aflat în
      proprietatea sau utilizarea unei persoane asigurate în străinătate se exercită faţă de
      asigurătorul acestei persoane prin intermediul Biroului Naţional al Asigurătorilor de Autovehicule
      dacă sînt îndeplinite condiţiile prevăzute la art.4 alin.(2) lit.b). </p>

    <p>(3) Persoana păgubită poate să
      adreseze cerere de despăgubire direct asigurătorului de răspundere civilă auto sau reprezentantului
      de
      despăgubiri desemnat de acesta, indiferent de faptul că asiguratul a executat sau nu obligaţia de
      înştiinţare prevăzută la art.18 alin.(1) lit.c).</p>

    <p>(4) Asigurătorul nu este
      în drept să refuze examinarea şi soluţionarea cererii de despăgubire depuse în
      condiţiile
      alin.(3).</p>

    <p>(5) Drepturile persoanei
      păgubite prin accident de autovehicul în care autorul şi/sau autovehiculul au rămas
      neidentificaţi sau persoana vinovată nu are o asigurare obligatorie de răspundere civilă auto
      valabilă
      se exercită faţă de Biroul Naţional al Asigurătorilor de Autovehicule, iar despăgubirile se achită
      în conformitate cu art. 14. În acest caz, drepturile şi obligaţiile privind dosarul de
      daune, constatarea pagubelor, stabilirea şi plata despăgubirilor, prevăzute de prezenta lege pentru
      asigurător, se vor atribui şi Biroului Naţional al Asigurătorilor de Autovehicule.</p>

    <p>(6) Persoana păgubită sau
      reprezentantul ei legal este obligat să asigure, în termenul specificat la art.19 alin.(1)
      lit.c), accesul asigurătorului sau al reprezentantului de despăgubiri al acestuia la bunurile
      avariate
      prin accident de autovehicul, astfel încît asigurătorul să dispună de posibilitatea de a
      constata întinderea reală a pagubelor.</p>

    <p>(7) Dacă persoana păgubită sau
      reprezentantul ei legal nu a respectat obligaţia prevăzută la alin.(6) şi a făcut astfel imposibilă
      întocmirea dosarului de daune şi/sau constatarea de către asigurător a întinderii
      pagubelor, acesta din urmă este absolvit de obligaţia de a plăti despăgubirea de asigurare.
    </p>

    <h3><a id="art21">Articolul 21. Dosarul de daune. Constatarea pagubelor</a></h3>

    <p>(1) La depunerea de către
      persoana păgubită sau de către reprezentantul acesteia a cererii de despăgubire, asigurătorul sau,
      după caz, Biroul Național al Asigurătorilor de Autovehicule deschide dosar de daune şi constată
      pagubele în conformitate cu art. 19 alin. (1) lit. c).</p>

    <p>(1<sup>1</sup>) Odată cu
      deschiderea dosarului de daune, asigurătorul sau, după caz, Biroul Național al Asigurătorilor de
      Autovehicule eliberează persoanei păgubite sau reprezentantului acesteia, în scris, lista
      documentelor necesare a fi prezentate pentru închiderea dosarului şi efectuarea plăţii, dar nu
      mai multe decît cele care, conform alin. (3), urmează a fi prezentate de persoana păgubită.
    </p>

    <p>(2) În cazul în care
      asigurătorul nu a examinat bunurile avariate şi nu a încheiat proces-verbal de constatare a
      pagubelor în termenul specificat la art.19 alin.(1) lit.c), persoana păgubită este în
      drept să apeleze la serviciile experţilor independenţi sau ale unităţilor de specialitate pentru
      constatarea pagubelor, fără a prezenta asigurătorului bunurile avariate.</p>

    <p>(3) În dosarul de daune se
      includ în mod obligatoriu:</p>

    <p>a) copiile de pe documentele de
      constatare a faptului şi a circumstanţelor în care s-a produs accidentul, întocmite de
      lucrătorii organelor de poliție, ai unităţilor de pompieri, ai procuraturii, ai instituţiilor
      medicale, sau formularul „Constatare amiabilă de accident”, după caz;</p>

    <p>b) explicaţia asiguratului sau a
      utilizatorului de autovehicul privind producerea accidentului, cu excepţia cazurilor de leziuni
      corporale grave sau deces al asiguratului sau al utilizatorului în urma accidentului de
      autovehicul sau de eschivare a acestora de la răspundere;</p>

    <p>c) cererea persoanei păgubite
      privind constatarea pagubei, stabilirea şi achitarea despăgubirii de asigurare;</p>

    <p>d) procesul-verbal de constatare
      a pagubelor;</p>

    <p>e) procesul-verbal suplimentar
      de constatare a pagubelor, după caz;</p>

    <p>f) actul de evaluare sau devizul
      cheltuielilor de reparaţie şi/sau de înlocuire a părţilor sau pieselor avariate, cu indicarea
      preţurilor, întocmit de un expert independent sau de o unitate de specialitate
      acceptat/acceptată de părţi;</p>

    <p>g) documentele care confirmă
      efectuarea reparaţiilor, înlocuirea pieselor avariate şi costul acestora, întocmite de
      către unitatea de specialitate acceptată de părţi, după caz;</p>

    <p>h) documentele care confirmă
      producerea vătămărilor corporale sau decesul persoanei păgubite;</p>

    <p>i) documentele prevăzute la
      art.25, după caz; </p>

    <p>j) hotărîrea
      judecătorească definitivă privind cuantumul despăgubirilor şi modul lor de plată, după caz;</p>

    <p>k) copiile de pe documentele
      contabile care confirmă plata despăgubirilor;</p>

    <p>l) confirmarea scrisă a
      persoanei păgubite sau a reprezentantului ei că a fost despăgubită şi că nu are pretenţii faţă de
      asigurător; confirmarea se redactează în două exemplare semnate, cîte un exemplar pentru
      fiecare parte, cu excepţia cazurilor prevăzute la art. 28 alin. (3);</p>

    <p>m) angajamentul scris prin care
      persoana păgubită se obligă să restituie despăgubirea în cazul anulării actelor perfectate de
      lucrătorii organelor de poliție, ai unităţii de pompieri, ai procuraturii, ai instituţiilor medicale
      sau în cazul anulării formularului „Constatare amiabilă de accident, după caz.</p>

    <p>(4) Procesul-verbal de
      constatare a pagubelor se încheie de asigurător, cu participarea asiguratului şi/sau a
      utilizatorului de autovehicul şi a persoanei păgubite sau a reprezentantului acesteia, în bază
      de procură, şi se semnează de toţi participanţii la întocmirea lui.</p>

    <p>(5) Eventualele obiecţii ale
      părţilor cu privire la pagubele constatate se menţionează în procesul-verbal sau într-o
      anexă la acesta.</p>

    <p>(6) După constatarea pagubelor,
      asigurătorul este obligat să elibereze la solicitarea persoanei păgubite, în termen de 5 zile,
      un extras din dosarul de daune în care să indice numărul dosarului deschis, piesele constatate
      ca avariate în accident, soluţiile tehnice adoptate (înlocuire sau reparaţie).</p>

    <p>(7) Persoana păgubită este
      în drept să ia cunoștință de toate documentele din dosarul de daune, exprimîndu-și
      acordul
      sau dezacordul asupra soluțiilor propuse de asigurător.</p>

    <p>(8) Dacă în timpul
      demontării sau reparaţiei bunului avariat se descoperă şi alte pagube produse de accident, care nu
      au
      putut fi constatate iniţial, se încheie un proces-verbal suplimentar de constatare a
      pagubelor,
      cu participarea persoanelor antrenate la constatarea iniţială. </p>

    <h2><a id="cap6">Capitolul VI. Stabilirea și plata despăgubirilor</a></h2>

    <h3><a id="art22">Articolul 22. Modul de stabilire a despăgubirilor</a></h3>

    <p>(1) Despăgubirile se stabilesc
      în baza unui acord scris între persoana păgubită sau reprezentantul ei legal şi
      asigurător
      ori, în cazul în care nu s-a ajuns la nici o înţelegere, prin hotărîre
      judecătorească definitivă şi irevocabilă.</p>

    <p>(2) În cazul stabilirii
      despăgubirii prin hotărîre judecătorească, drepturile persoanei păgubite prin accident produs
      de
      autovehicul aflat în proprietatea sau utilizarea unei persoane asigurate în Republica
      Moldova se exercită faţă de asigurătorul de răspundere civilă auto, în limitele obligaţiei lui
      stabilite prin prezenta lege, cu citarea obligatorie, în calitate de intervenienţi accesorii,
      a
      persoanei/persoanelor răspunzătoare de producerea accidentului.</p>

    <p>(3) Despăgubirile nu pot fi
      stabilite pe baza acordului dintre persoana păgubită sau reprezentantul acesteia şi asigurător
      în cazul în care:</p>

    <p>a) persoanele care formulează
      pretenţii de despăgubire sînt: soţul (soţia) sau persoanele care se află la întreţinerea
      asiguratului răspunzător de producerea pagubei ori sînt angajaţii lui;</p>

    <p>b) persoanele care formulează
      pretenţii de despăgubire, în caz de vătămare corporală sau deces, sînt copiii, părinţii,
      fraţii sau surorile asiguratului răspunzător de producerea pagubei care nu se află la
      întreţinerea lui.</p>

    <p>(4) – <em>abrogat</em></p>

    <p>(5) Acordul dintre persoana
      păgubită şi asigurător are caracter total, necondiţionat, definitiv şi stinge toate pretenţiile ce
      decurg din pagubele care erau sau puteau fi cunoscute la data realizării acordului, pentru pagubele
      ce
      s-au acoperit pe această cale, cu excepţia situaţiei în care, ulterior plăţii despăgubirii
      pentru vătămări corporale, starea persoanei păgubite s-a agravat ori a intervenit decesul ei ca
      urmare
      a aceluiaşi accident.</p>

    <p>(6) În cazul în care
      accidentul de autovehicul face obiectul unui proces penal, despăgubirile pot fi stabilite în
      baza unui acord între persoana păgubită şi asigurător dacă:</p>

    <p>a) potrivit legii, acţiunea
      penală poate înceta prin împăcarea părţilor;</p>

    <p>b) deşi hotărîrea
      instanţei de judecată a rămas definitivă şi irevocabilă, stabilirea despăgubirilor urmează a se face
      ulterior în acţiune civilă;</p>

    <p>c) deşi acţiunea penală nu poate
      fi stinsă prin împăcarea părţilor, este posibilă stabilirea despăgubirii în baza
      acordului
      dintre persoana păgubită şi asigurător.</p>

    <p>(7) În cazul avarierii sau
      distrugerii de bunuri, despăgubirea se stabileşte în conformitate cu legislaţia în
      vigoare
      privind acoperirea cuantumului pagubelor aduse bunurilor, ţinîndu-se cont de pretenţiile
      formulate de persoana păgubită, fără a se depăşi diferenţa dintre valoarea acestor bunuri din
      momentul
      producerii accidentului şi valoarea rămasă şi limita maximă a despăgubirilor de asigurare prevăzută
      de
      prezenta lege.</p>

    <p>(8) În cuantumul
      despăgubirilor se includ cheltuielile: </p>

    <p>a) aferente acţiunilor de
      limitare a pagubelor;</p>

    <p>b) de transport al bunurilor la
      locul de reparaţie, parcare sau depozitare;</p>

    <p>c) aferente cazului asigurat,
      suportate în proces civil de către asigurat sau păgubit;</p>

    <p>d) aferente expertizei tehnice
      efectuate la cererea păgubitului conform art.21 alin.(2) sau în temeiul unei hotărîri
      judecătoreşti. </p>

    <p>(9) Cheltuielile enumerate la
      alin.(8) se rambursează doar în cazul probării lor cu documente justificative.</p>

    <p>(10) În caz de avariere
      sau distrugere a bunurilor, dacă autorităţile publice competente nu au reţinut elemente determinante
      cu privire la cauzele şi împrejurările producerii accidentului de autovehicul ori la pagubele
      cauzate, aceste elemente pot fi dovedite de partea interesată prin orice mijloc legal de probă.</p>

    <p>(11) Dacă, la data producerii
      accidentului de autovehicul, persoana păgubită are în vigoare un contract de asigurare de
      bunuri
      pentru bunurile avariate sau distruse prin accidentul de autovehicul, proprietarul unor astfel de
      bunuri va fi despăgubit în temeiul acelui contract. </p>

    <p>(12) În cazul cînd
      persoana păgubită se adresează asigurătorului cu care are încheiat contract de asigurare de
      bunuri pentru recuperarea prejudiciului, constatarea avariilor, soluţiile tehnologice adoptate,
      evaluarea şi stabilirea despăgubirilor vor fi opozabile asigurătorului de răspundere civilă auto al
      persoanei vinovate, în limita prevederilor prezentei legi, dacă asigurătorul de bunuri a
      respectat procedura de invitare a asigurătorului de răspundere civilă auto prevăzută la alin.
      (12<sup>1</sup>).</p>

    <p>(12<sup>1</sup>) Asigurătorul
      care are încheiat contract de asigurare de bunuri cu persoana păgubită este obligat să invite
      la
      procesul de constatare a pagubei persoana vinovată și asigurătorul de răspundere civilă auto al
      persoanei vinovate, probînd invitaţia printr-un înscris justificativ. Neprezentarea
      asigurătorului de răspundere civilă auto al persoanei vinovate la data şi locul stabilit nu
      împiedică asigurătorul de bunuri să constate pagubele ce vor fi opozabile asigurătorului de
      răspundere civilă auto absent de la procesul de constatare.</p>

    <p>(13) Întru respectarea
      prevederilor alin.(12), asigurătorul de bunuri al persoanei păgubite recuperează despăgubirea de
      asigurare plătită acesteia de la asigurătorul de răspundere civilă auto al persoanei vinovate,
      în limitele stabilite de prezenta lege pentru unul şi acelaşi accident.</p>

    <h3><a id="art23">Articolul 23. Stabilirea despăgubirilor în cazul avarierii sau distrugerii autovehiculului</a>
    </h3>

    <p>(1) Despăgubirea pentru
      avarierea sau distrugerea autovehiculului nu poate depăşi nici una din următoarele valori:</p>

    <p>a) valoarea pagubei real
      suportate;</p>

    <p>b) diferenţa dintre valoarea
      autovehiculului la data producerii accidentului şi valoarea rămasă;</p>

    <p>c) limita despăgubirii prevăzută
      de prezenta lege.</p>

    <p>(1<sup>1</sup>) În cazul
      daunei totale, valorile menționate la alin. (1) lit. b) sînt confirmate prin actul de evaluare
      întocmit de expertul independent sau unitatea de specialitate, acceptate de părți, ori,
      în
      cazul valorificării integrale a autovehiculului, sînt stabilite conform ofertei de achiziții a
      unității de specialitate sau a persoanei fizice, aleasă prin concursul ofertelor de prețuri.</p>

    <p>(2) În cazul daunei
      parțiale, valoarea pagubei real suportate este egală cu costul reparaţiei părţilor componente sau a
      pieselor avariate ori cu costul de înlocuire a acestora, inclusiv cheltuielile pentru
      materiale, pentru lucrările de demontare şi montare aferente reparaţiilor şi înlocuirilor
      necesare.</p>

    <p>(3) Prin părţi componente sau
      piese care trebuie înlocuite se înţeleg cele a căror reparaţie sau folosinţă nu mai este
      posibilă din punct de vedere tehnic din cauza gradului înalt de avariere ori cele a căror
      reparaţie este posibilă, dar costul ei, depăşeşte valoarea de nou a părţii componente sau a piesei
      respective.</p>

    <p>(4) Costul reparaţiei
      autovehiculului se stabileşte pe baza documentelor eliberate de unitatea de specialitate acceptată
      de
      părţi. </p>

    <p>(5) Se consideră necesară
      revopsirea integrală a autovehiculului accidentat atunci cînd părţile avariate reprezintă
      minimum 50% din suprafaţa lui exterioară totală.</p>

    <p>(6) Preţurile părţilor
      componente, ale pieselor înlocuitoare şi ale materialelor sînt cele practicate de
      unităţile de specialitate, inclusiv din străinătate.</p>

    <p>(7) În cazul în care
      pentru repararea autovehiculului este necesară cumpărarea în valută străină a unor piese sau
      materiale, costul lor este egal costului de achiziţie prevăzut în actele de cheltuieli
      prezentate (inclusiv cheltuielile de transport, taxele vamale şi TVA aferentă), echivalat în
      lei
      moldoveneşti la cursul oficial al leului moldovenesc valabil la data plăţii facturii. În
      astfel
      de cazuri, costul părţilor componente, al pieselor sau al materialelor nu va depăşi preţul de
      vînzare practicat de unităţile de specialitate din Republica Moldova, dacă sînt
      comercializate şi în Republica Moldova.</p>

    <p>(8) Dacă la unele părţi
      componente sau piese pentru autovehicul nu există preţuri practicate de unităţile de specialitate,
      valoarea de nou a acestora se stabileşte pe baza preţurilor din cataloagele pieselor de schimb sau,
      în lipsă, prin analogie cu preţurile la părţile componente sau la piesele unor autovehicule
      similare.</p>

    <p>(9) În procesul evaluării
      pagubei, atunci cînd este necesară înlocuirea părţilor componente şi a pieselor,
      în
      cazul achitării despăgubirii prin virament în contul bancar al unității de specialitate,
      cuantumul despăgubirii de asigurare urmează a fi stabilit de asigurător ținînd cont de
      următoarele:</p>

    <p>a) pentru autovehicule cu o
      vechime de exploatare de pînă la 3 ani și un parcurs de pînă la 100 000 km, costul
      reparației autovehiculului se stabilește pe baza documentelor emise de către unitatea de
      specialitate
      acceptată de părți. În acest caz, la reparația autovehiculului se vor utiliza părți componente
      și piese originale noi;</p>

    <p>b) pentru autovehicule cu o
      vechime de exploatare de 4 ani și mai mult și/sau un parcurs mai mare de 100 000 km, costul
      reparației
      autovehiculului se stabilește pe baza documentelor emise de către unitatea de specialitate acceptată
      de părți. În acest caz, la reparația autovehiculului se vor utiliza părți componente și piese
      noi fabricate în bază de licență (piese after market) sau originale foste în folosință
      care corespund cerinţelor tehnice şi de securitate rutieră. În cazul cînd părţile
      componente şi piesele noi fabricate în bază de licenţă sau cele originale foste în
      folosinţă nu sînt disponibile pe piaţa autohtonă, paguba real suportată pentru autovehicule se
      va determina conform preţului la părţile componente şi piesele originale noi.</p>

    <p>(10) În scopul prevăzut la
      alin. (9), la calcularea vechimii de exploatare a autovehiculului, atunci cînd aceasta nu
      constituie un număr întreg de ani, dacă din ultimul an s-a consumat o perioadă de pînă
      la
      182 de zile, se ia în considerare numai numărul întreg de ani. Dacă din ultimul an s-a
      consumat o perioadă de peste 182 de zile, la calcularea vechimii de exploatare a autovehiculului,
      ultimul an se consideră drept an întreg.</p>

    <p>(11) Indiferent de vechimea de
      exploatare a autovehiculului și parcursul acestuia, în cazul în care despăgubirea de
      asigurare se solicită în numerar sau prin virament în contul bancar al persoanei
      păgubite,
      cuantumul despăgubirii de asigurare se stabilește luînd în calcul prețurile medii
      practicate de minimum trei unități de specialitate acceptate de părți pentru manopera și pentru
      materialele aferente reparației sau înlocuirii părților componente și pieselor avariate,
      precum
      și pentru părți componente și piese noi fabricate în bază de licență sau originale foste
      în folosință care corespund cerinţelor tehnice şi de securitate rutieră. În cazul
      cînd părțile componente și piesele noi fabricate în bază de licență sau cele originale
      foste în folosință nu sînt disponibile pe piața autohtonă, paguba real suportată pentru
      autovehicule se va determina ținînd cont de prevederile alin. (8).</p>

    <p>(12) Actele de evaluare a
      despăgubirii de asigurare întocmite fără respectarea prevederilor prezentului articol nu pot
      servi drept temei pentru achitarea despăgubirii de asigurare.</p>

    <p>(13) În cazul unui
      dezacord între părţi în privinţa alegerii expertului independent sau a unităţii de
      specialitate ce trebuie să stabilească costul reparaţiei părţilor componente sau a pieselor
      avariate,
      costul lucrărilor de reparaţie, valoarea autovehiculului la momentul accidentului sau valoarea
      rămasă,
      părţile urmează să menţioneze acest fapt în dosarul de daune, fiind îndreptăţite legal
      să
      apeleze individual la serviciile experţilor independenţi sau ale unităţilor de specialitate pentru
      stabilirea pagubelor. În acest caz, la plata despăgubirii de asigurare, părțile vor ține cont
      de
      prevederile art. 22 alin. (1) și ale art. 28 alin. (2) și (3).</p>

    <h3><a id="art24">Articolul 24 – abrogat</a></h3>

    <h3><a id="art25">Articolul 25. Stabilirea despăgubirilor în cazul vătămării corporale </a></h3>

    <p>(1) În cazul vătămării
      corporale, despăgubirea de asigurare se stabileşte prin acordul scris dintre persoana păgubită şi
      asigurător.</p>

    <p>(2) În cazul prevăzut la
      alin.(1), despăgubirea de asigurare va include:</p>

    <p>a) diferenţa dintre veniturile
      nete ale persoanei vătămate şi indemnizaţia primită din fondurile bugetului asigurărilor sociale de
      stat, pe perioada spitalizării şi a concediului medical - pentru persoanele salariate;</p>

    <p>b) venitul mediu lunar net
      realizat din activităţi desfăşurate la ultimul loc de lucru de persoana vătămată, probat cu
      documente
      justificative - pentru persoanele care nu au calitatea de salariat;</p>

    <p>c) o indemnizaţie nu mai mică
      decît coşul minim de consum - pentru persoanele păgubite aflate la data producerii
      accidentului
      de autovehicul în ultimul an de studii sau de calificare, fără menţinerea salariului;</p>

    <p>d) eventualele cheltuieli
      prilejuite de accident, inclusiv cheltuielile de transport al persoanei accidentate, de tratament,
      de
      spitalizare, de recuperare, de protezare, de alimentaţie specială, conform prescripţiilor medicale,
      probate cu documente justificative, care nu sînt suportate din fondurile de asigurări medicale
      obligatorii, conform actelor normative în vigoare. Cheltuielile menționate se stabilesc pe
      baza
      prețurilor practicate de instituțiile din Republica Moldova, conform documentelor eliberate de
      acestea
      sau, în cazurile cînd nicio instituție din Republica Moldova nu practică serviciile
      menționate, conform documentelor justificative eliberate de instituțiile din străinătate;</p>

    <p>e) cheltuielile real suportate
      cu îngrijitori pe perioada incapacităţii temporare de muncă, dacă prin certificat medical se
      recomandă acest lucru, dar nu mai puţin decît coşul minim de consum.</p>

    <p>(2<sup>1</sup>) În cazul
      stabilirii invalidităţii ca urmare a vătămărilor corporale, despăgubirea de asigurare va include
      diferenţa dintre venitul mediu lunar şi pensia de invaliditate pe perioada pînă la anularea
      invalidităţii, în limitele răspunderii stabilite de prezenta lege.</p>

    <p>(3) În caz de deces al
      terţei persoane, despăgubirea de asigurare se stabileşte prin acordul dintre succesorii persoanei
      păgubite sau reprezentantul ei legal şi asigurător.</p>

    <p>(4) În cazul prevăzut la
      alin.(3), despăgubirea de asigurare va include:</p>

    <p>a) partea din salariu pierdută
      de persoanele care s-au aflat la întreţinerea defunctului sau care aveau dreptul la pensie de
      întreţinere din partea lui minus indemnizațiile primite din fondurile bugetului asigurărilor
      sociale de stat;</p>

    <p>b) cheltuielile de
      înmormîntare (cheltuielile pentru sicriu şi piatră funerară, cheltuielile de transport,
      cheltuielile de îmbălsămare şi cheltuielile cimitirului), probate cu documente justificative;
    </p>

    <p>c) cheltuielile de transport al
      defunctului din localitatea în care a avut loc decesul pînă în localitatea
      în
      care a avut loc înmormîntarea, probate cu documente justificative.</p>

    <p>(5) Dacă documentele
      justificative prevăzute la alin.(4) nu se prezintă, despăgubirea se efectuează la preţurile minime
      pentru servicii similare prestate de birourile de pompe funebre din localitatea în care a avut
      loc înmormîntarea.</p>

    <h3><a id="art26">Articolul 26. Stabilirea despăgubirilor în cazul vătămării sau pieirii animalelor</a></h3>

    <p>(1) Despăgubirea pentru
      vătămarea sau pieirea animalului în accident de autovehicul se stabileşte pe baza preţului
      animalului de pe piaţa locală la data producerii accidentului. Cheltuielile de tratament al
      animalului
      vor fi rambursate de către asigurător în baza documentelor justificative prezentate de
      proprietarul lui.</p>

    <p>(2) Păgubitul va prezenta
      adeverinţă de la primăria locală precum că este proprietarul animalului vătămat sau pierit.</p>

    <p>(3) În cazul animalului
      care trebuie sacrificat şi a cărui carne poate fi valorificată, la calculul despăgubirii se ia
      în considerare costul cărnii valorificate.</p>

    <h3><a id="art27">Articolul 27. Stabilirea despăgubirilor în caz de avariere sau distrugere de alte bunuri</a></h3>

    <p>(1) Despăgubirea pentru
      avarierea sau distrugerea de bunuri, altele decît cele prevăzute la art.23 şi 26, se
      stabileşte
      în funcţie de costul reparaţiei lor, în limitele prevăzute la art.14 alin.(2) lit.a).
    </p>

    <p>(2) Documente tehnice (deviz de
      reparaţie sau alte evaluări) prezentate de persoana păgubită se iau în considerare la
      stabilirea
      despăgubirii după ce sînt verificate de asigurător.</p>

    <h3><a id="art28">Articolul 28. Plata despăgubirilor</a></h3>

    <p>(1) Asigurătorul este obligat să
      plătească despăgubirile în termen de 10 zile calendaristice de la data finalizării dosarului
      de
      daune şi să accepte cererea păgubitului privind modalitatea de plată a despăgubirii, care poate fi:
    </p>

    <p>a) în numerar;</p>

    <p>b) prin virament în cont
      bancar;</p>

    <p>c) prin virament în contul
      bancar al unităţii de specialitate care a efectuat sau va efectua reparaţia.</p>

    <p>(2) Obiecţiile referitor la suma
      despăgubirii se vor comunica asigurătorului în 5 zile calendaristice de la finalizarea
      dosarului
      de daune, urmînd ca, în termen de 5 zile din data înştiinţării, asigurătorul să le
      soluţioneze ori să prezinte dezacordul faţă de ele. În cazul prezentării dezacordului,
      asigurătorul va prezenta persoanei păgubite actul de evaluare sau devizul cheltuielilor de reparaţie
      şi/sau de înlocuire a părţilor componente ori pieselor avariate, cu indicarea preţurilor, sau
      alte documente în baza cărora a stabilit cuantumul despăgubirii de asigurare.</p>

    <p>(3) Dacă persoana păgubită nu
      este de acord cu decizia asigurătorului privind cuantumul despăgubirii de asigurare, acesta plăteşte
      totuşi despăgubirea în cuantumul stabilit. În acest caz, persoana păgubită are dreptul
      să
      atace decizia asigurătorului în instanţă de judecată.</p>

    <p>(3<sup>1</sup>) În cazul
      în care în drepturile persoanei păgubite s-a subrogat asigurătorul conform prevederilor
      art. 22 alin. (13), eventuala diferenţă de despăgubire dintre asigurarea de bunuri şi asigurarea
      obligatorie de răspundere civilă auto rămîne pe contul asigurării de bunuri, fără a fi
      recuperată de la asigurat (persoana răspunzătoare de accident), dacă despăgubirea plătită din
      asigurarea de bunuri nu depăşeşte limita maximă a despăgubirii prevăzută la art. 14 alin. (2).</p>

    <p>(4) În cazul în care
      despăgubirea de asigurare se stabileşte prin hotărîre judecătorească definitivă şi
      irevocabilă,
      asigurătorul va acorda despăgubire fără a mai fi necesar acordul păgubitului.</p>

    <p>(5) Despăgubirile se plătesc de
      către asigurător nemijlocit persoanelor fizice sau juridice păgubite dacă acestea nu au fost
      despăgubite de asigurat sau dacă în acordul dintre persoana păgubită și asigurător nu este
      stabilit altfel.</p>

    <p>(6) Despăgubirea se plăteşte
      asiguratului total sau parţial dacă probează că a despăgubit total sau parţial pe cel păgubit şi că
      despăgubirea nu urmează a fi recuperată conform art.29.</p>

    <h3><a id="art29">Articolul 29. Acţiunea de regres</a></h3>

    <p>Asigurătorul are dreptul să
      înainteze acţiune de regres persoanei răspunzătoare de producerea pagubelor atunci cînd:
    </p>

    <p>a) accidentul a fost produs cu
      intenţie;</p>

    <p>b) în momentul producerii
      accidentului, autovehiculul era condus în stare de ebrietate sau sub influenţa stupefiantelor
      sau utilizatorul autovehiculului nu a fost supus, în cazurile prevăzute de legislație și din
      motive imputabile acestuia, cu excepția cazului prevăzut la art. 18<sup>1</sup> alin. (7),
      testării alcoolscopice ori, după caz, examinării medicale, în vederea stabilirii stării de
      ebrietate și a naturii acesteia și/sau recoltării probelor biologice în cadrul acestei
      examinări
      medicale;</p>

    <p>c) persoana răspunzătoare de
      producerea accidentului conducea autovehiculul fără permis de conducere, cu încălcarea
      regulilor
      privind permisul de conducere, sau în decursul termenului de aplicare a măsurii de siguranță
      privind ridicarea provizorie a permisului de conducere;</p>

    <p>d) persoana răspunzătoare de
      producerea accidentului nu este inclusă în contractul de asigurare încheiat între
      proprietarul sau utilizatorul autovehiculului şi asigurătorul de răspundere civilă auto, cu excepţia
      situaţiei prevăzute la art.8 alin.(2) lit.b);</p>

    <p>e) contrar prevederilor legale
      care reglementează circulaţia rutieră pe drumurile naţionale şi cele locale, persoana răspunzătoare
      de
      producerea accidentului a părăsit locul lui;</p>

    <p>f) utilizatorul autovehiculului
      nu dispune de certificat de revizie tehnică la momentul producerii accidentului;</p>

    <p>g) accidentul a avut loc din
      vina autorului unei infracţiuni, care încearcă să fugă de urmărire;</p>

    <p>h) asiguratul sau utilizatorul
      autovehiculului nu respectă prevederile art. 18 alin. (1) lit. c), e) şi f), pentru cheltuielile
      suplimentare aferente neîndeplinirii prevederilor menţionate.</p>

    <h2><a id="cap7">Capitolul VII. Biroul Naţional al Asigurătorilor de Autovehicule</a></h2>

    <h3><a id="art30">Articolul 30. Constituirea Biroului Naţional al Asigurătorilor de Autovehicule</a></h3>

    <p>(1) Biroul Naţional al Asigurătorilor de Autovehicule (în continuare - <em>Birou Naţional</em>) este o
      asociaţie
      profesională, necomercială, constituită prin comunitate de interese, cu statut de persoană juridică,
      bazată pe principiul apartenenţei obligatorii a asigurătorilor de răspundere civilă auto în
      calitate de membru, care îndeplineşte prerogativele şi atribuţiile de Birou Naţional al
      Republicii Moldova în Consiliul Birourilor Sistemului Internaţional de Asigurare „Carte
      Verde”.</p>

    <p>(2) Biroul Naţional îşi
      desfăşoară activitatea în baza propriului statut, prezentei legi, Regulamentului general al
      Consiliului Birourilor şi actelor normative ale autorităţii de supraveghere, emise în acest
      sens. </p>

    <p>(3) Statutul Biroului Naţional,
      modificările şi completările lui se aprobă de adunarea generală a membrilor acestuia şi se
      înregistrează în modul stabilit de legislaţia în vigoare, cu avizul prealabil al
      autorităţii de supraveghere.</p>

    <p>(4) Activitatea Biroului
      Naţional este supusă supravegherii de către autoritatea de supraveghere în conformitate cu
      prevederile legislaţiei.</p>

    <h3><a id="art31">Articolul 31. Atribuţiile Biroului Naţional </a></h3>

    <p>(1) Atribuţiile principale ale
      Biroului Naţional sînt:</p>

    <p>a) să supravegheze modul
      în care membrii săi exercită drepturile şi îndeplinesc obligaţiile ce le revin în
      baza contractelor de asigurare obligatorie de răspundere civilă auto externe;</p>

    <p>b) să administreze şi să
      utilizeze mijloacele Fondului de protecţie a victimelor străzii şi cele ale Fondului de compensare,
      constituite conform prezentei legi;</p>

    <p>c) să instrumenteze şi să
      lichideze, direct sau prin intermediar, daunele cauzate în accidente de autovehicul produse pe
      teritoriul Republicii Moldova, potrivit Regulamentului general al Consiliului Birourilor;</p>

    <p>d) să reprezinte Republica
      Moldova în relaţiile externe din cadrul Consiliului Birourilor;</p>

    <p>e) să reprezinte în faţa
      autorităţilor, inclusiv a instanţelor de judecată, din Republica Moldova, direct sau prin
      intermediar
      desemnat, societăţile de asigurare străine care efectuează asigurarea internaţională „Carte
      Verde”, în vederea apărării drepturilor şi intereselor acestora;</p>

    <p>f) să încheie, să semneze
      şi să denunţe acorduri cu celelalte birouri naţionale sau acorduri bilaterale cu birourile naţionale
      de compensaţie care nu au aderat la Acordul dintre birourile naţionale de asigurări, dar care emit
      documente de asigurare similare;</p>

    <p>g) să utilizeze, în comun
      cu autoritatea de supraveghere, sistemul informaţional unic aferent asigurării obligatorii de
      răspundere civilă auto;</p>

    <p>h) – <em>abrogată;</em></p>

    <p>i) să stabilească şi să aplice
      sancţiuni, cu excepţia suspendării sau retragerii calităţii de membru, pentru nerespectarea
      prevederilor statutului şi/sau a prevederilor Regulamentului general al Consiliului Birourilor,
      informînd autoritatea de supraveghere;</p>

    <p>i<sup>1</sup>) să aplice
      membrilor săi penalităţi în mărime de 12% anual, calculate din suma datorată de membru
      începînd cu data chemării Biroului Naţional în garanţie şi pînă la data
      achitării efective de către membru a sumei datorate. Penalităţile aplicate se fac venit la bugetul
      Biroului Naţional;</p>

    <p>j) să tipărească şi să elibereze
      asigurătorilor licenţiaţi pentru asigurarea obligatorie de răspundere civilă auto externă formulare
      de
      certificat de asigurare „Carte Verde” în termenul indicat la alineatul
      (2<sup>1</sup>) sau să autorizeze membrii săi să le tipărească;</p>

    <p>k) să exercite alte atribuţii
      stabilite în prezenta lege şi în statut.</p>

    <p>(2) Biroul Naţional: </p>

    <p>a) informează sistematic
      autoritatea de supraveghere, despre neonorarea obligaţiilor de către membrii săi, aplicarea de
      sancţiuni, despre reclamaţiile şi sesizările primite din partea altor birouri naţionale, despre
      fraudele depistate;</p>

    <p>b) elaborează și prezintă
      autorității de supraveghere, în termen de 4 luni de la sfîrșitul anului financiar,
      raportul anual de activitate, de asemenea prezintă raportul de audit extern efectuat de către o
      societate de audit sau de către un auditor întreprinzător individual, care dețin licență
      pentru
      activitatea de audit și/sau certificat de calificare al auditorului în domeniul asigurărilor,
      cu
      publicarea acestora pe pagina sa web oficială.</p>

    <p>(2<sup>1</sup>) Biroul Naţional
      va elibera asigurătorului licenţiat pentru asigurarea obligatorie de răspundere civilă auto externă
      formulare ale certificatului de asigurare „Carte Verde”, în termen de pînă
      la
      30 de zile calendaristice din momentul efectuării plăţii de către asigurător a costului
      formularelor,
      ţinînd cont de prevederile art.5 alin.(2).</p>

    <p>(3) Biroul Naţional
      îndeplineşte şi alte atribuţii prevăzute de Regulamentul general al Consiliului
      Birourilor. </p>

    <h3><a id="art32">Articolul 32. Calitatea de membru al Biroului Naţional</a></h3>

    <p>(1) Calitatea de membru al
      Biroului Naţional se obţine de către asigurător din momentul în care este licenţiat
      pentru
      asigurarea obligatorie de răspundere civilă auto internă sau pentru asigurarea obligatorie de
      răspundere civilă auto internă şi externă.</p>

    <p>(2) Suspendarea sau retragerea
      licenţei pentru asigurarea obligatorie de răspundere civilă auto internă atrage după sine
      suspendarea
      sau retragerea calităţii de membru al Biroului Naţional. </p>

    <p>(3) Autoritatea de supraveghere
      va informa Biroul Naţional despre eliberarea, suspendarea sau retragerea licenţei asigurătorului
      pentru asigurarea obligatorie de răspundere civilă auto internă sau pentru asigurarea obligatorie de
      răspundere civilă auto internă şi externă în termen de trei zile lucrătoare din momentul
      adoptării hotărîrii.</p>

    <p>(4) Asigurătorul care deţine
      calitatea de membru al Biroului Naţional are drept de vot deliberativ în adunarea generală a
      acestuia, ţinînd cont de prevederile stabilite la art.36 alin.(5).</p>

    <p>(5) Membrii Biroului Național
      care sînt licenţiaţi pentru asigurarea obligatorie de răspundere civilă auto internă şi
      externă
      poartă răspundere comună și solidară pentru obligațiile din trecut, prezente și viitoare ale
      Biroului
      Național, asumate în cadrul Sistemului Internațional de Asigurări „Carte Verde”.
    </p>

    <p>(6) Membrii Biroului Național
      care sînt licenţiaţi pentru asigurarea obligatorie de răspundere civilă auto internă şi
      externă
      își vor desfășura activitatea în conformitate cu regulile stabilite de regulamentele
      interne ale Consiliului Birourilor și în scopul menținerii Biroului Național în cadrul
      Sistemului Internațional de Asigurări „Carte Verde”.</p>

    <p>(7) Temei pentru suspendarea sau
      retragerea licenţei pentru asigurarea obligatorie de răspundere civilă auto externă de către
      autoritatea de supraveghere poate servi decizia organului de conducere al Biroului Naţional privind
      aplicarea sancţiunilor în cazul în care:</p>

    <p>a) Biroul Național primeşte 3
      sau mai multe cereri justificate de chemare în garanţie într-un interval de 3 luni
      pentru
      unul şi acelaşi membru;</p>

    <p>b) asigurătorul datorează plăţi
      şi cotizaţii ce rezultă din calitatea lui de membru al Biroului Naţional, inclusiv pentru achitarea
      primei de reasigurare.</p>

    <h3><a id="art33">Articolul 33. Fondul de protecţie a victimelor străzii</a></h3>

    <p>(1) Fondul de protecţie a
      victimelor străzii se instituie în vederea protejării persoanelor păgubite prin accidente
      produse de autovehicule ai căror proprietari sau utilizatori nu au respectat obligaţia de asigurare
      obligatorie de răspundere civilă auto, de autovehicule neidentificate şi/sau obţinute pe cale
      ilicită.
    </p>

    <p>(2) Asigurătorii licenţiaţi
      pentru asigurarea obligatorie de răspundere civilă auto sînt obligaţi să contribuie la
      constituirea fondului prevăzut la alin.(1), proporţional volumului primelor de asigurare
      încasate pentru această asigurare. Cuantumul contribuţiei minime a asigurătorilor la acest
      fond
      se stabileşte de autoritatea de supraveghere.</p>

    <p>(3) Fondul de protecţie a
      victimelor străzii este destinat plăţilor de despăgubiri pentru vătămări corporale sau deces dacă
      autovehiculul sau autorul accidentului a rămas neidentificat, precum şi plăţilor de despăgubiri
      pentru
      avarierea ori distrugerea de bunuri şi vătămări corporale sau deces dacă proprietarul sau
      utilizatorul
      autovehiculului răspunzător de producerea accidentului nu a respectat obligaţia de asigurare
      obligatorie de răspundere civilă auto sau autovehiculul a fost obţinut pe cale ilicită.</p>

    <p>(4) Fondul de protecţie a
      victimelor străzii se administrează şi se utilizează de către Biroul Naţional, potrivit actelor
      normative ale autorităţii de supraveghere, emise în acest sens. Cheltuielile de constituire,
      administrare şi utilizare a mijloacelor fondului se vor acoperi din disponibilităţile lui. </p>

    <p>(5) Despăgubirile de asigurare
      din Fondul de protecţie a victimelor străzii se vor efectua în limita disponibilităţilor sale
      şi
      nu vor depăşi limitele stabilite la art.14.</p>

    <p>(6) Biroul Naţional are
      obligaţia de a ţine o evidenţă contabilă distinctă depunerilor în Fondul de protecţie a
      victimelor străzii şi a cheltuielilor lui, de a păstra disponibilităţile acestuia în
      instrumente
      financiare purtătoare de dobîndă, la instituţii financiare, în instrumente ale pieţei
      monetare sau în valori mobiliare emise de stat.</p>

    <p>(7) În caz de deficit al
      Fondului de protecţie a victimelor străzii, autoritatea de supraveghere poate majora în cursul
      anului, pentru acoperirea obligaţiilor fondului, contribuţia stabilită prin actele sale normative.
    </p>

    <p>(8) În vederea recuperării
      sumelor cheltuite din Fondul de protecţie a victimelor străzii, Biroul Naţional poate înainta,
      în limitele despăgubirii de asigurare achitate, acţiune de regres faţă de persoanele
      răspunzătoare de prejudiciu.</p>

    <h3><a id="art34">Articolul 34. Fondul de compensare</a></h3>

    <p>(1) În strictă
      conformitate cu Regulamentul general al Consiliului Birourilor, Biroul Naţional administrează şi
      utilizează mijloacele Fondului de compensare, instituit pentru a garanta:</p>

    <p>a) rambursarea către birourile
      naţionale din străinătate a sumelor pe care acestea le-au plătit cu titlu de despăgubire pentru
      pagubele produse de către deţinători de certificate de asigurare „Carte Verde”;</p>

    <p>b) reparaţia pagubelor produse
      cu certificate de asigurare „Carte Verde” false, neautorizate sau modificate;</p>

    <p>c) plata sumelor datorate către
      persoanele păgubite în Republica Moldova de către deţinători de certificate de asigurare
      „Carte Verde” emise de organizaţii de asigurare din străinătate. </p>

    <p>(2) Fondul de compensare are ca
      resurse financiare contribuţiile asigurătorilor licenţiaţi pentru asigurare obligatorie de
      răspundere
      civilă auto externă, şi anume:</p>

    <p>a) contribuţia iniţială, cu
      titlu de garanţie în caz de neonorare de către asigurătorul căruia i-a fost suspendată sau
      retrasă licența ori care se află în procedură de remediere financiară a obligaţiilor privind
      plata despăgubirilor de asigurare obligatorie de răspundere civilă auto externă în termenul
      stabilit sau în caz de neachitare a plăților ce rezultă din calitatea lui de membru al
      Biroului
      Național. Soldul contribuţiei iniţiale, cu dobînzile aferente, se restituie asigurătorului
      în termen de 30 de zile din momentul intrării în vigoare a deciziei autorității de
      supraveghere cu privire la transferul de portofoliu cu toate obligațiile de despăgubire sau în
      termen de 7 ani de la data retragerii licenţei, dar nu înainte de lichidarea totală a
      daunelor;
    </p>

    <p>a<sup>1</sup>) contribuţia
      suplimentară, cu titlu de garanție pentru cazul prevăzut la lit. a) din prezentul alineat,
      constituită
      potrivit art. 35<sup>1</sup> alin. (5). Soldul contribuţiei suplimentare, cu dobînzile
      aferente, se restituie asigurătorului în termen de 30 de zile din momentul în care
      devine
      executorie pentru Biroul Național decizia organelor de conducere ale Consiliului Birourilor
      referitoare la revocarea sau încetarea cerinței privind garanția financiară externă, precum și
      în cazurile de restituire prevăzute la lit. a) din prezentul alineat;</p>

    <p>b) contribuţia lunară, destinată
      atingerii obiectivului Fondului de compensare, conform alin.(1); </p>

    <p>c) contribuţia specială, sub
      forma unui împrumut, în funcţie de necesităţile curente ale Fondului de compensare.</p>

    <p>(3) Sursa de acoperire a
      contribuţiilor prevăzute la alin.(2), cuantumul şi termenul lor de achitare, modul de administrare
      şi
      de utilizare a resurselor Fondului de compensare se stabilesc de către autoritatea de supraveghere.
    </p>

    <p>(4) În cazul în care
      Biroul Naţional utilizează mijloace băneşti din Fondul de compensare pentru obiectivul prevăzut la
      alin.(1) lit.a), asigurătorii în al căror nume şi cont au fost utilizate au obligaţia să
      repare
      integral aceste cheltuieli. </p>

    <p>(5) Biroul Naţional are
      obligaţia de a ţine o evidenţă contabilă distinctă depunerilor, pe tipuri de contribuţii,
      cheltuielilor din Fondul de compensare, precum şi de a păstra disponibilităţile fondului în
      instrumente financiare purtătoare de dobîndă, la instituţii financiare, în instrumente
      ale
      pieţei monetare sau în valori mobiliare emise de stat.</p>

    <h3><a id="art35">Articolul 35. Resursele patrimoniale ale Biroului Naţional</a></h3>

    <p>(1) Patrimoniul Biroului
      Naţional se constituie din:</p>

    <p>a) cotizaţiile de
      înscriere şi cotizaţiile anuale de membru, stabilite în bugetul Biroului Naţional;</p>

    <p>b) contribuţiile lunare în
      Fondul de protecţie a victimelor străzii şi dobînzile aferente lor;</p>

    <p>c) contribuţiile lunare în
      Fondul de compensare şi dobînzile aferente lor;</p>

    <p>d) venitul din activitatea de
      regularizare a daunelor;</p>

    <p>e) alte surse legale de venit.
    </p>

    <p>(1<sup>1</sup>) Cotizaţia anuală
      de membru reprezintă partea asigurătorului în veniturile Biroului Naţional planificate din
      astfel de cotizaţii şi se determină ca produsul dintre primele brute subscrise de asigurător şi
      rezultatul raportului dintre mărimea veniturilor Biroului Naţional planificate din astfel de
      cotizaţii
      şi volumul primelor brute subscrise de toți asigurătorii pentru ultimul an financiar. Cotizaţia
      anuală
      de membru se determină pentru asigurarea obligatorie de răspundere civilă auto internă şi externă
      separat şi se plăteşte trimestrial, pînă la data de 25 a lunii următoare trimestrului de
      gestiune. </p>

    <p>(1<sup>2</sup>) Cotizaţia de
      înscriere reprezintă suma mijloacelor băneşti pe care urmează să o depună la Biroul Naţional
      membrul care a obţinut această calitate pentru prima dată. Mărimea cotizaţiei de înscriere se
      stabileşte în statutul Biroului Naţional şi nu poate depăşi suma de 3 mii de lei.</p>

    <p>(13) Cheltuielile aferente
      îndeplinirii prerogativelor şi atribuţiilor de Birou Naţional în Consiliul Birourilor
      Sistemului Internaţional de Asigurări „Carte Verde” vor fi acoperite de partea
      cotizaţiei
      anuale de membru stabilită numai pentru asigurătorii licenţiaţi pentru asigurarea obligatorie de
      răspundere civilă auto externă.</p>

    <p>(2) Contribuţiile lunare
      în Fondul de protecţie a victimelor străzii şi Fondul de compensare îşi pierd
      identitatea
      în momentul în care Biroul Naţional le primeşte de la asigurători şi nu se restituie
      în caz de retragere sau de excludere din rîndurile membrilor Biroului Naţional.
    </p>

    <p>(3) Activitatea Biroului
      Naţional este supusă anual unui control obligatoriu de audit extern.</p>

    <h3><a id="art35-1">Articolul 35<sup>1</sup>. Garanţia financiară externă</a></h3>

    <p>(1) Garanţia financiară externă
      se constituie de Biroul Naţional la cerința Consiliului Birourilor şi în mărimea stabilită de
      acesta.</p>

    <p>(2) Contribuţia asigurătorului
      la garanţia financiară externă se calculează ca raport între mărimea garanţiei și numărul de
      asigurători licenţiați pentru asigurarea obligatorie de răspundere civilă auto internă şi externă.
    </p>

    <p>(3) În cazul obţinerii de
      către asigurător a licenţei pentru asigurarea obligatorie de răspundere civilă auto internă şi
      externă
      în perioada în care este în vigoare cerința de menținere a garanției financiare
      externe, Biroul Naţional recalculează contribuţiile la garanţia financiară externă şi restituie,
      în termen de 30 de zile de la data adoptării deciziei autorității de supraveghere privind
      eliberarea licenței, surplusul obţinut prin contribuţia asigurătorului nou licenţiat către
      asigurătorii care deţin licenţă la momentul recalculării.</p>

    <p>(4) În cazul retragerii
      licenţei asigurătorului pentru asigurarea obligatorie de răspundere civilă auto internă şi externă
      în perioada în care este în vigoare cerința de menținere a garanției financiare
      externe, Biroul Naţional recalculează contribuţiile la garanţia financiară externă, iar asigurătorii
      care deţin licenţă la momentul recalculării sînt obligaţi să suplinească insuficienţa în
      termen de 30 de zile din data intrării în vigoare a deciziei autorităţii de supraveghere
      privind
      retragerea licenţei.</p>

    <p>(5) În cazul prevăzut la
      alin. (4) din prezentul articol, contribuţia asigurătorului la garanţia financiară externă şi
      dobînda aferentă se transformă în contribuţie suplimentară a acestuia la Fondul de
      compensare, cu respectarea prevederilor art. 34 alin. (2) lit. a).</p>

    <h3><a id="art36">Articolul 36. Conducerea Biroului Naţional </a></h3>

    <p>(1) Organele de conducere ale
      Biroului Naţional sînt:</p>

    <p>a) adunarea generală a
      membrilor;</p>

    <p>b) consiliul de administraţie,
      condus de un preşedinte;</p>

    <p>c) directorul executiv.</p>

    <p>(2) De competenţa exclusivă a
      adunării generale ţin:</p>

    <p>a) aprobarea statutului şi a
      modificărilor şi/sau a completărilor în statut;</p>

    <p>b) alegerea membrilor
      consiliului de administraţie şi a directorului executiv;</p>

    <p>c) alegerea cenzorilor;</p>

    <p>d) aprobarea bugetului anual de
      cheltuieli şi venituri, a raportului şi a bilanţului contabil anual al Biroului Naţional;</p>

    <p>e) – <em>abrogată;</em></p>

    <p>f) alte atribuţii stabilite prin
      statut.</p>

    <p>(2<sup>1</sup>) Eliberarea către
      asigurătorii licenţiaţi pentru asigurarea obligatorie de răspundere civilă auto externă a
      formularelor
      certificatelor de asigurare „Carte Verde”, în cazul în care aceştia nu
      sînt autorizaţi să le tipărească, ţine de competenţa exclusivă a directorului executiv.</p>

    <p>(3) Competenţele consiliului de
      administraţie, ale preşedintelui acestuia şi alte competenţe decît cea specificată la
      alin.(2<sup>1</sup>) ale directorului executiv se stabilesc în statutul Biroului Naţional.</p>

    <p>(4) Adunarea generală adoptă
      hotărîri cu votul majorităţii simple a membrilor Biroului Naţional. </p>

    <p>(5) Prin derogare de la
      prevederile alin.(4), hotărîrile adunării generale ce vizează aspecte ale asigurării
      obligatorii
      de răspundere civilă auto externă, precum şi cele ce vizează competenţele stabilite la alin.(2)
      lit.a), b) şi d) sînt adoptate în exclusivitate cu votul majorităţii simple a
      asigurătorilor licenţiaţi pentru asigurarea obligatorie de răspundere civilă auto externă.</p>

    <p>(6) Numirea în funcție a
      directorului executiv al Biroului Naţional se aprobă în prealabil de către autoritatea de
      supraveghere. Directorul executiv trebuie să corespundă cerinţelor stabilite pentru persoanele cu
      funcție de răspundere în actele normative ale autorităţii de supraveghere și nu este în
      drept să transmită responsabilitățile sale altor persoane.</p>

    <h3><a id="art37">Articolul 37. Informaţia despre accidente</a></h3>

    <p>(1) Organul de poliţie, altă
      autoritate publică competentă să constate şi să cerceteze accidentul de autovehicul vor prezenta
      în termen de 15 zile lucrătoare, la cererea asigurătorului, asiguratului şi/sau a persoanei
      păgubite, acte și date certificate referitoare la cauzele şi împrejurările producerii
      accidentului necesare stabilirii despăgubirilor.</p>

    <p>(2) Biroul Naţional va acorda,
      la cerere, informaţie despre autovehiculul înregistrat în Republica Moldova, implicat
      în accident de autovehicul produs în afara hotarelor ei, precum şi informaţie despre
      autovehiculul înregistrat în afara hotarelor Republicii Moldova, implicat în
      accident de autovehicul produs pe teritoriul ei.</p>

    <p>(3) Forma şi modul de prezentare
      a informaţiei despre accidentul de autovehicul se stabilesc de Ministerul Afacerilor Interne,
      în
      comun cu autoritatea de supraveghere şi cu Biroul Naţional. </p>

    <p>(4) Autorităţile publice,
      organizaţiile şi cetăţenii sînt obligaţi să prezinte gratuit, la solicitarea asigurătorilor,
      asiguraţilor şi/sau a persoanelor păgubite, informaţii despre accidentul de autovehicul.</p>

    <p>(5) Ministerul Afacerilor
      Interne şi Agenția Servicii Publice vor asigura furnizarea permanentă a fluxului de informaţii
      necesare formării şi întreţinerii sistemului informaţional unic pentru asigurarea obligatorie
      de
      răspundere civilă auto.</p>

    <h3><a id="art38">Articolul 38. Evidenţa asigurărilor</a></h3>

    <p>(1) Asigurătorul ţine evidenţă
      contabilă zilnică distinctă în regim electronic şi pe suport de hîrtie referitor la
      asigurarea obligatorie de răspundere civilă auto şi prezintă raport lunar şi trimestrial în
      modul şi în termenele stabilite de autoritatea de supraveghere.</p>

    <p>(2) Asigurătorul
      înfiinţează şi ţine zilnic, în regim electronic şi pe suport de hîrtie, Registrul
      de
      evidenţă a contractelor de asigurare încheiate la asigurarea obligatorie de răspundere civilă
      auto, inclusiv a certificatelor de asigurare „Carte Verde”. </p>

    <p>(3) Asigurătorul este obligat să
      prezinte autorităţii de supraveghere şi Biroului Naţional, în modul stabilit, informaţii
      despre
      fiecare contract de asigurare obligatorie de răspundere civilă auto. </p>

    <h3><a id="art39">Articolul 39. Controlul asigurărilor obligatorii de răspundere civilă auto</a></h3>

    <p>(1) Inspectoratul Național de
      Securitate Publică din cadrul Ministerului Afacerilor Interne se învesteşte cu funcţie de
      control asupra deţinerii de către proprietarii sau utilizatorii de autovehicule a asigurării
      obligatorii de răspundere civilă auto internă.</p>

    <p> (2) Poliția de Frontieră
      din subordinea Ministerului Afacerilor Interne va exercita, în punctele de trecere
      a frontierei de stat a Republicii Moldova, funcţia de control:</p>

    <p>a) la intrarea în ţară,
      asupra deţinerii de către utilizatorii de autovehicule înmatriculate în alte state a
      documentelor internaţionale de asigurare valabile în Republica Moldova;</p>

    <p>b) la ieşirea din țară, asupra
      deţinerii de către toţi utilizatorii de autovehicule a documentelor de asigurare de răspundere
      civilă
      auto şi a valabilităţii acestora pentru ţara de destinaţie.</p>

    <p>(2<sup>1</sup>) Stațiile de
      inspecție tehnică autorizate vor efectua testarea tehnică doar în cazul autovehiculelor ai
      căror
      proprietari sau utilizatori dețin asigurare obligatorie de răspundere civilă auto internă.</p>

    <p>(2<sup>2</sup>) La realizarea
      funcţiei de control, entitățile menționate la alin. (1), (2) și (2<sup>1</sup>) vor utiliza sistemul
      informaţional unic aferent asigurării obligatorii de răspundere civilă auto în baza
      acordurilor
      de schimb de informaţii cu autoritatea de supraveghere.</p>

    <p>(3) – <em>abrogat </em></p>

    <p>(4) – <em>abrogat </em></p>

    <p>(5) La înscrierea în
      circulaţie, la efectuarea de modificări în certificatul de înmatriculare a unui
      autovehicul şi de verificări tehnice periodice, se prezintă neapărat dovada asigurării obligatorii
      de
      răspundere civilă auto internă, în condiţiile prezentei legi.</p>

    <p>(6) Exploatarea pe teritoriul
      Republicii Moldova a autovehiculului fără asigurare obligatorie de răspundere civilă auto internă
      sau,
      după caz, fără document internaţional de asigurare valabil </p>

    <h2><a id="cap8">Capitolul VIII. Dispoziţii tranzitorii și finale</a></h2>

    <h3><a id="art40">Articolul 40</a></h3>

    <p>(1) Contractele de asigurare
      obligatorie de răspundere civilă auto încheiate pînă la data intrării în vigoare a
      prezentei legi produc efecte pînă la expirarea termenelor prevăzute în ele. </p>

    <p>(2) Asigurătorii care, la data
      intrării în vigoare a prezentei legi, deţin licenţă pentru asigurări obligatorii cu dreptul de
      a
      practica asigurare obligatorie de răspundere civilă auto şi licenţă pentru asigurări de bunuri cu
      dreptul de a practica asigurarea internaţională „Carte Verde” se vor conforma art.5
      în termen de 12 luni de la data intrării în vigoare a prezentei legi.</p>

    <p>(2<sup>1</sup>) Biroul Naţional
      este succesorul în drepturi şi obligaţii al Agenţiei Naţionale a asigurătorilor de răspundere
      civilă a deţinătorilor de autovehicule şi de vehicule electrice urbane „ARCA”</p>

    <p>(3) La data intrării în
      vigoare a prezentei legi, disponibilităţile Fondului de ajutorare a victimelor accidentelor rutiere
      şi
      disponibilităţile Fondului comun „Carte Verde” se preiau de către Fondul de protecţie a
      victimelor străzii şi, respectiv, de Fondul de compensare.</p>

    <p>(4) Excedentul bugetelor
      fondurilor prevăzute la art.33 şi 34, la finele exerciţiului financiar, se reportează la exerciţiul
      financiar următor cu aceeaşi destinaţie.</p>

    <p>(5) – <em>abrogat </em></p>

    <p>(6) – <em>abrogat </em></p>

    <p>(7) – <em>abrogat </em></p>

    <h3><a id="art41">Articolul 41</a></h3>

    <p>(1) Prezenta lege intră în
      vigoare după 6 luni de la data publicării în Monitorul Oficial al Republicii Moldova.</p>

    <p>(2) Pentru localităţile din
      stînga Nistrului, prevederile art.5 alin.(1) lit.a) se vor aplica după soluţionarea
      diferendului
      transnistrean. </p>

    <p>(3) La data intrării în
      vigoare a prezentei legi, se abrogă capitolul IV din Legea nr. 1508-XII din 15 iunie 1993 cu privire
      la asigurări. </p>

    <p>(4) Guvernul, în termen de
      3 luni: </p>

    <p>- va prezenta Parlamentului
      propuneri privind aducerea legislaţiei în vigoare în concordanţă cu prezenta lege;</p>

    <p>- va aduce actele sale normative
      în conformitate cu prezenta lege.</p>
  </main>
  <footer>
    <p><strong>PREŞEDINTELE
        PARLAMENTULUI
        Marian LUPU</strong></p>

    <p>
      <strong>Nr.414-XVI. Chişinău, 22 decembrie 2006.</strong>
    </p>
  </footer>
</body>

</html>
